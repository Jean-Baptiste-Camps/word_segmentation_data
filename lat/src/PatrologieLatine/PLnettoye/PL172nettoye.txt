
PATROLOGIAE TOMUS CLXXII.

HONORIUS AUGUSTODUNENSIS. / RAINALDUS REM. / ADALBERTUS MOGUNT. / OLDEGARIUS TARRAC. / GERARDUS ENGOLISM. / STEPH. DE BALGIACO AUGUSTODUN. / ODO ABBAS S. REMIGII. / GAUFRIDUS GROSSUS MON. TIRON.

TOMUS UNICUS


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1854


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICO] QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA: INDICIBUS PARTICULARIBUS ANALYTICIS, SINGULOS SIuE TOMOS SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS, CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TOM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. ACCURANTE I.-P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.---uENEUNT MILLE FRANCIS DUCENTA uOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIuERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA uERSIONE LATINA DONANTUR.

PATROLOGIAE TOMUS CLXXII.


HONORIUS AUGUSTODUNENSIS.



RAINALDUS REM.,



ADALBERTUS MOGUNT.,



OLDEGARIUS TARRAC.,

ARCHIEPISCOPI.

GERARDUS ENGOLISM.,



STEPH. DE BALGIACO AUGUSTODUN.,

EPISCOPI.

ODO ABBAS S. REMIGII.



GAUFRIDUS GROSSUS MON. TIRON.



EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1854


uolume title page
SAECULUM XII

HONORII AUGUSTODUNENSIS



OPERA OMNIA

EX CODICIBUS MSS. ET EDITIS NUNC PRIMUM IN UNUM COLLECTA ACCEDUNT

RAINALDI REMENSIS,



ADALBERTI MOGUNTINI,



OLDEGARII TARRACONENSIS

ARCHIEPISCOPORUM,

GERARDI ENGOLISMENSIS,



STEPHANI DE BALGIACO AUGUSTODUNENSIS,

EPISCOPORUM;

ODONIS ABBATIS SANCTI REMIGII,



GAUFRIDI GROSSI,

MONACHI TIRONIENSIS

OPUSCULA, EPISTOLAE, DIPLOMATA

ACCURANTE I.-P. MIGNE BIBLIOTHECAE CLERI UNIuERSAE SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE

TOMUS UNICUS


EXCUDEBATUR ET uENIT APUD I.-P. MIGNE EDITOREM IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM SEU PETIT-MONTROUGE 1854


ELENCHUS AUCTORUM ET OPERUM QUI IN HOC TOMO CLXXII CONTINENTUR.


HONORIUS AUGUSTODUNENSIS.






OPERUM PARS PRIMA.---DIDASCALICA ET HISTORICA.
De philosophia mundi. 	Col. 41
De solis affectibus. 	102
De imagine mundi. 	119
Summa totius de omnimoda historia. 	187
De scriptoribus ecclesiasticis. 	197

OPERUM PARS SECUNDA.---EXEGETICA.
Hexemeron. 	253
De decem plagis Aegypti spiritualiter. 	265
Expositio psalmorum selectorum. 	269


Questiones et responsiones in Prouerbia et Ecclesiasten. 	311
Expositio in Cantica canticorum. 	347
Sigillum B. Marie. 	495

OPERUM PARS TERTIA.---LITURGICA.
Gemma anime. 	541
Sacramentarium. 	737
Speculum Ecclesie. 	807

OPERUM PARS QUARTA.---DOGMATICA ET ASCETICA.
Elucidarium. 	1109
Liber duodecim questionum. 	1177
Libellus octo questionum. 	1185
Ineuitabile siue Dialogus de libero arbitrio. 	1192
Scala celi maior. 	1229
Scala celi minor. 	1239
De anime exsilio et patria. 	1242
De uita claustrali. 	1247
Eucaristion. 	1249
Summa gloria de Apostolico et Augusto. 	1257



STEPHANUS DE BALGIACO AUGUSTODUNENSIS EPISCOPUS.
De sacramento altaris. 	1271
Charte. 	1307



GERARDUS ENGOLISMENSIS EPISCOPUS.
Epistole et diplomata. 	1319



ODO ABBAS S. REMIGII REMENSIS.
Epistole. 	1331



ADALBERTUS MOGUNTINUS ARCHIEPISCOPUS.
Epistole. 	1337



RAINALDUS II REMENSIS ARCHIEPISCOPUS.
Epistole et diplomata. 	1341



OLDEGARIUS TARRACONENSIS EPISCOPUS.
Epistole. 	1359



GAUFRIDUS GROSSUS MONACHUS TIRONIENSIS.
uita S. Bernardi de Tironio. 	1363





Main uolume text





ANNO DOMINI MCXXXuI
HONORIUS AUGUSTODUNENSIS



PROLEGOMENA





DE uITA ET SCRIPTIS HONORII NOTITIAE HISTORICO-LITTERARIAE





I.


Singularis sane Honorio Augustodunensi presbytero euenit sors, quippe cui multorum librorum auctori inter eruditos sui eui scriptores insignem locum obtinenti  , recentiori tempore et nomen et patriam adimere conati sint uiri docti. Et nomen quidem immerito ademerunt. Nam que u. cl. F. Car. Lebret in Annalibus nostris  hac de re disseruit, uerum nostri scriptoris nomen esse Luitoldi, omnino stare non possunt. Inspecto enim loco libri Mantissa Chronici Lunelacensis  , quo hec Lebretii coniectura innititur, facile intelligimus, Luitoldi nomen non auctoris, sed codicis Lunelacensis descriptoris fuisse  .---Multo uero maioris momenti sunt que Lebeuf  de Honorii patria disputauit. Ex indole enim libri tertii operis De imagine mundi, ex quo nos etiam pauca ad res Germanicas spectantia dabimus, elicere uult, scriptorem natione Germanum fuisse, minime uero ex Burgundie oppido Augustoduno oriundum esse potuisse  . At hoc unum opinioni uiri docti atque de medii eui antiquilatibus optime meriti obstare uidetur, quod Honorius in fine libri supradicti De luminaribus Ecclesie Augustodunensem se appellat  .

De Honorii uita nichil certi  , de etate pauca constant. Ipsum sub initium seculi XII floruisse, ex eiusdem operibus coniicere licet. Secundo enim libro De Imagine mundi, de ratione inueniendi anni Domini disserens, aperte innuit se post annum 1112 et ante a. 1137 scripsisse  . Quocum loco si confers finem libri De luminaribus Ecclesie supra datum, ubi profitetur se ipsum imperante Heinrico u floruisse, non dubitabis quin ea opera que hic ipse recenset et inter hec etiam Summam et librum De imagine mundi iam inter annos 1122 et 1125 absoluerit, sed postea continuationibus auctum utrumque librum sepius ediderit.

Libri uero De imagine mundi prima editio, que desinit decimo octauo anno Heinrici u, i. e. anno 1123,  usque ad hunc diem nemini nota, a Pertzio reperta et in usus nostros conuersa est. Exstat in codice Cotton. bibl., Cleopatra B. Iu, memb., sec. XII.

Alterum uero Honorii opus historicum, quod Summam totius de omnimoda historia in catalogo librorum a se editorum ipse uocat  , innotuerat iam pridem Arnoldo Wion  , sed usque ad hunc diem lucem nondum uidit, ita ut Pezius ipse [ alter uero, 3415, H. pr. 451, chart., f., sec. Xu, a. 1540 ab episcopo Ioanne Faber collegio ad sanctum Nicolaum legatus, optime note, a Wattenbachio nostro inde ab anno 726 transcriptus editioni nostre fundamentum prebuit. Qui cum anno duodecimo Lotharii imperatoris  desinat, apertum est hunc nobis secunde aut tertie editionis textum exhibere  .

Quo consilio ductus sit ut hoc compendium conscribat, ipse in prefatione indicat Honorius: Sunt namque, inquit, plurimi qui uelut iuste sue ignorantie causas obtendunt, dum sibi congeriem librorum abesse ostendunt. His pie consulens de tota scriptura hoc collegi compendium, in quo ad patriam uite properantibus, sufficiens iudicaui stipendium. Sed si in fontes inquiris, quibus in opere concinnando usus sit, res eo perduci non potest, ut nullum relinquatur dubium. Nam reuera Einhardi Annales Fuldenses  et Sigebertum  non uno loco in partes uocauit; preterea Honorium etiam Chronicon Wirziburgense  in usus suos conuertisse fidem faciunt multa eiusdem Chronici loca  ad uerbum et tunc a nostro mutuata, quando chronographus Wirziburgensis ex suo aliquid addit  aut suo Marte procedit  . Similis intercedit ratio inter Honorium et Annalistam Wirziburgensem ; huic aperte annos 1067-1087 debet.---His autem exceptis nonnulla restant quorum originem aut omnino non licuit detegere aut tantum suspicari fas erat. Huiusmodi sunt que Honorius de constructis urbibus Brema, Babenberc, Spira, et de conuersis populis ethnicis narrat, et que iisdem fere uerbis in Chronico Salisburgensi  inueniuntur. Que cum in hoc Chronico certis ascripta sint annis, nemo non uidet, ea ex Honorio fluere non potuisse. Statuamus ergo oportet utrumque et Honorium et chronographum Salisburgensem ex fonte nunc abscondito hausisse. Et hunc fontem librum esse illum ex Hermanno Augiensi decerptum atque notitiis quibusdam aliunde desumptis a quodam Sangallensi monacho auctum, tum uero Gotwici transcriptum  , nonnulla sunt que probare uidentur. Pertzius enim, qui codicem hunc inspexit, auctor est eumdem quoque a Salisburgensi monacho in usus suos conuersum esse. Huc accedit alterum non minoris uis argumentum. Nam Pertzio itidem teste  , libro illi Gotwicensi notitia inest a. 774 de Campidona. Hec autem tam in Chronico Salisburgensi quam in Chronico Wirziburgensi et in Hermanno ipso desideratur, at in nostro reperitur.

Hanc Summam denuo in epitomen redegit Honorius cum in libro tertio Imaginis mundi de dispositione orbis adumbratam historiam rerum ab Adam ad sua usque tempora gestarum dare sibi proposuisset. Huius libri quinque saltem editiones ab Honorio ipso in lucem emissas exstitisse demonstrant codices manuscripti Monacenses, quos u. cl. Foringer, regie bibliothece Monacensis custos, diligentissime contulit, et quorum uarias lectiones nobiscum beneuole communicauit. Inter quas editiones

Prima editio anni 1123, ab Honorio ipso laudata, exstat in uno codice Londinensi ; hunc signauimus 1 A.

Secunda anno 1132 siue 1133 conscripta exstat in codd. Kaisersheimensi  qui nostre editionis fundamentum est, Alderbacensi , sec, XII exaratis, et Londinensi   , et Fuldensi seculi XII exeuntis  , desinunt in octauo Lotharii anno. Horum ambos priores omnino inter se conuenientes signauimus 1, Londinensem 1 B; Fuldensem denique 1 C.

Tertia anni 1139, secundo Conradi III anno, indictione II exarata, reperitur in codicibus

Latin. Monac. 536, sec. XII ,

Emmeram. DLXXIII, sec, XIII ,

Schefelariensi post Ottonis Frising, Chronicon, membr. cod. Monac. 1003, sec. XII 

Emmeram. FLXXuII, chart., sec. Xu ,

Quarta post annum 1139 et ante a. 1152 conscripta, exstat in codd.

Tegernseensi 368, chart., sec. XIu ,

Emmeram. CLII, chart., sec. Xu ,

Colmariensi, membr., 8uo, sec. XIII, quem Pertzius contulit ,

Mellicensi D. 23, fol., membr., sec. XII, a Pertzio collato ,

Zwetlensi 172, a Wattenbachio descripto, membr., sec. XII , et in editione Basileensi Heroldi a. 1544 .

Quinta, que post annum 1152 in lucem prodiit, exstat in codicibus,

Emmeram. G. CXu, sec. XII 

Inderstorf. 393, sec. XII uel XIII ,

 Polling. 36. sec XII ue. XIII ,

Oberaltac. 211, sec. Xu , enique in editionibus principe   atque Spirensi anni 1583 .

Honorius haud diu post annum 1152 obiisse uidetur, quod facile coniicias de scriptore, qui iam inter annos 1122 et 1125 se floruisse et maiorem partem librorum suorum edidisse disertis uerbis affirmat.

Laudatur Honorius ab uno quod sciam medii eui scriptore, Engelhusio  , qui eiusdem Imagine mundi continuatione aucta usus esse uidetur. Summa uero sepius exscribitur a monachis Admuntensibus sec. XIII et Xu, qui ex hoc libro notulas nonnullas Chronico Ottonis Frisingensis in margine additas hauserunt  .

Summam inde ab a. 726 integram, ex Imagine mundi partem aliquam primi libri ad Germaniam spectantem et finem tertii libri dabimus; his uero subiungemus Imaginis mundi continuationes, quas libri manuscripti Monacenses exhibent, additis iis quas Pertzius ex codice 1 B. et Wattenbachius ex codicibus 6c, uindobonensi et Admuntensi descripsit.


ROGERUS WILMAN





II.




§ I.---Histoire de la uie d'Honoré.

[.....]e titre de cet article  énonce presque tout ce que nous sauons de certain sur la personne d'Honoré. Si l'on en croit Arnoul Wion  , la dénomination de Solitaire qu'il porte doit s'expliquer par celle de Moine, d'où cet écriuain conclut qu'il était bénédictin. C'est une coniecture que rien n'oblige d'admettre ni de reieter. Il n'en est pas de même des récits d'autres historiens modernes  , dont les uns placent Honoré sur la chaire épiscopale d'Autun, les autres racontent que, cette chaire lui ayant été offerte, il la refusa pour suiure le roi Louis le Ieune à la croisade. Ces anecdotes, uisiblement enfantées par l'imagination, ne méritent pas que la critique se mette en frais pour les réfuter. L'opinion singulière de M. le Beuf sur la patrie d'Honoré, sans être plus uraie, demande un peu plus de considération. Ce sauant, dans une de ses dissertations  , entreprend d'enleuer cet écriuain non-seulement à l'Eglise d'Autun, mais à la France, pour faire honneur de sa naissance à l'Allemagne. uoici les raisons dont il étaye ce paradoxe historique. D'abord il soutient que le surnom d'Augustodunensis, par lequel on distingue celui qui nous occupe, des autres de même nom, a fait illusion en deux manières: 1o dit-il, personne auant Trithème ne l'a qualifié de la sorte. Cependant il conuient que cette dénomination se trouue à la fin d'un ouurage d'Honoré même. C'est son traité Des auteurs ecclésiastiques, dont le dernier article porte: Honorius Augustodunensis Ecclesie presbyter non spernenda opuscula edidit. Mais cet endroit n'embarrasse point le dissertateur, parce qu'il le regarde comme une addition faite par une main étrangère. La preuue de cette assertion, qu'il se contente de mettre en auant, n'aurait pas été de trop. Supposons néanmoins l'addition réelle: du moins faut-il conuenir qu'elle précède de beaucoup l'âge de Trithème, puisque tous les manuscrits sur lesquels ont été faites les différentes éditions de ce traité, la renfermaient. Il y a plus; Honoré porte ce même surnom dans plusieurs manuscrits à la tête des productions de sa plume. Nous indiquerons spécialement celui de la bibliothèque du Roi, coté no 999, dont l'écriture appartient au XIIIe siècle. On y trouue son traité De la perle de l'âme auec ce titre qui est du même temps: Honorii Augustodunensis Gemma anime. 2o M. le Beuf prétend qu'en admettant la dénomination contestée, elle ne doit point s'entendre de la uille d'Autun, mais ou d'Augt près de Bàle, ou d'Ausbourg, capitale de la Souabe Il n'a point, à la uérité, rencontré de monument où le terme Augustodunensis fût employé pour désigner un citoyen de cette dernière uille; mais il a trouué qu'au uIIIe siècle un éuêque d'Augt s'était dit: Episcopus Ecclesie Augustodunensis; découuerte qui le fait pencher à placer Honoré dans cette uille préférablement aux deux autres. Malheureusement il y a ici un petit inconuénient que ce critique n'a point apercu: c'est que longtemps auant le XIIe siècle la uille d'Augt était détruite, et son éuêché réuni à celui de Bâle; sur quoi nous renuoyons à l'Alsatia illustrata du sauant Schoëphlin  .

M. le Beuf accumule ensuite des textes d'Honoré, par lesquels celui-ci annonce, suiuant ce critique, son origine allemande. Nous répondons que cela ne prouue autre chose, sinon que les liures d'où ces textes sont extraits furent composés en Allemagne. Effectiuement, l'affectation auec laquelle Honoré parle des particularités de ce pays-là donne tout lieu de croire qu'il l'habita durant quelque temps; mais il faut conuenir aussi, pour accorder toutes choses, que ce ne fut qu'après auoir quitté l'Eglise et la scholastique d'Autun pour prendre le parti de la retraite. Le choix d'une terre étrangère, de la part d'un homme qui ueut se déuouer à la uie solitaire, n'a rien qui doiue nous étonner. Les exemples de transmigrations causées par un semblable motif sont trop communs. Que si l'on nous demande en quel temps arriua ce changement de patrie, nous croyons deuoir le mettre sous l'empire de Henri u, enuiron l'an 1120. A l'égard du lieu qu'Honoré choisit pour son domicile en Allemagne, on ne peut autrement le déterminer qu'en disant, d'après lui-même, qu'il était situé dans les terres du duc d'Autriche. Nous n'auons pas plus de lumières sur la date de sa mort. Il uiuait encore sous le pontificat d'Innocent II. C'est tout ce qu'il nous est permis d'assurer.



§ II.---Ses ouurages imprimés.

Honoré d'Autun a été l'un des plus féconds écriuains de son siècle. Quoique le denombrement qu'on uoit de ses écrits à la fin de son traité Des auteurs ecclésiastiques soit considérable, il n'est cependant rien moins que complet. On en a découuert beaucoup d'autres postérieurs en date à celui-ci, dont une partie est entre les mains du public, l'autre a été détaillée par D. Bernard Pez auec l'exactitude connue de ce  critique  . Obligés de rendre compte de toute cette littérature, nous commencerons par les productions qu'Honoré lui-même s'attribue; bien entendu néanmoins qu'il ne sera fait mention ici que de celles qui ont uu le iour; le surplus réserué pour le paragraphe suiuant.

1o Un traité qui a pour titre Elucidarium  . Les critiques ont été longtemps diuisés touchant son uéritable auteur. Fondés sur l'autorité de quelques manuscrits, les uns l'ont donné à saint Anselme, sous le nom duquel il fut imprimé l'an 1560, à Paris, chez Morelet, en un uolume in-8o, par les soins de Claude d'Espence, réimprimé à Liége dans le même format en 1586, et ensuite inséré dans toutes les éditions du saint docteur, parmi ses ouurages sincères, à l'exception de la dernière, où il se trouue relégué dans l'Appendice. Les autres, par une coniecture beaucoup moins uraisemblable, l'ont mis sur le compte de saint Augustin. Plusieurs en ont fait honneur à Abailard, quelques-uns à Guibert de Nogent; et il s'en est enfin trouué qui l'ont donné à Guillaume de Couentry, carme du XIue siècle. D. Riuet  sur saint Anselme a fort bien démontré la fausseté de toutes ces attributions. Mais le doute qu'il élèue touchant l'identité de l'Elucidarium que nous auons, et de celui d'Honoré, disparaît en consultant la notice que notre auteur donne du sien dans la liste citée de ses écrits. Car il dit l'auoir partagé en trois liures, dont le premier concerne Iésus-Christ, le second, l'Eglise, le troisième, la uie future. Or telle est précisément la diuision de celui qui est entre les mains du public. Il est urai qu'on aperçoit quelque légère différence de principes entre cet écrit et les autres qui sont sortis de la plume d'Honoré. Mais on doit obseruer que c'est ici le coup d'essai d'un écolier, lequel pressé par ses condisciples admirateurs de ses progrès, se hasarda de mettre par écrit le résultat de ce qu'il auait appris. Sepe rogato a condiscipulis, est-il dit dans la préface, quasdam questiunculas enodare, importunitati illorum non fuit facultas negando obuiare. L'ouurage effectiuement annonce une main nouice, mais capable de bien exécuter dans la suite. Toute la théologie y est traitée succinctement par demandes et par réponses. Il y a des erreurs, mais non pas autant que lui en compte Nicolas Aimeric, dominicain du XIue siècle, dans l'écrit qu'il lui opposa sous le titre d'Elucidarium Elucidarii. Malgré ces taches on a fait un grand accueil durant plusieurs siècles à ces prémices du trauail d'Honoré. L'Elucidarium a été traduit deux fois en français, et une fois en allemand. Aucune de ces traductions n'a encore été liurée à l'impression. Des deux françaises, l'une en prose, euure de Geofroi de Waterford, dominicain hibernois du XIIIe siècle, fait partie des manuscrits de M. Baluze transférés à la bibliothèque du Roi; l'autre en uers se trouue parmi les manuscrits du roi d'Angleterre  . Nous ne pouuons marquer l'âge de celle-ci ni son auteur, parce que le catalogue qui nous la fait connaître n'en dit rien. A l'égard de la traduction allemande, D. Pez assure qu'elle porte la date de l'an 1314.

2o L'écrit intitulé Sigillum Marie, qu'il faut ioindre à une Explication du Cantique des cantiques, dont il est comme la suite. L'auteur applique dans le premier à Iésus-Christ et à la sainte uierge ce que le texte sacré, qu'il commente dans l'autre, dit de l'amour de l'Epoux et de l'Epouse. Le cas singulier que Martin Delrio, iésuite, faisait de ces deux opuscules, l'a porté à insérer une grande partie du second et quelque chose du premier dans son Commentaire sur le même liure, imprimé à Paris l'an 1604. Dans l'auertissement il dit qu'Honoré d'Autun a déuoilé d'une manière courte, sauante, ingénieuse, les quatre sens du Cantique des cantiques; que son ouurage très-peu lu mérite néanmoins de l'être beaucoup; et qu'en ayant trouué deux exemplaires manuscrits, il en a tiré tout ce qui lui a paru de plus remarquable pour l'édification du public. Il donne ensuite le précis de cette production qu'on peut uérifier sur l'édition qui en a été faite in-8o à Cologne, l'an 1540, et sur celles qui se rencontrent dans les grandes Bibliothèques des Pères.

3o Un Dialogue entre le maître et le disciple, intitulé l'Inéuitable  . L'obiet qu'Honoré s'y propose est d'expliquer le mystère de la prédestination, et de le concilier auec le libre arbitre. Cet ouurage serait excellent sans deux ou trois endroits qui exhalent une odeur de semipélagianisme. On a uoulu néanmoins accuser notre auteur d'auoir donné dans l'excès opposé. Il est urai que l'ouurage présente des contrariétés grossières dans l'édition donnée par George Cassander à Bâle en 1528, et répétée à Cologne chez Syluius en 1552; ce qui fait dire au P. Duchesne, iésuite, que tous les textes ne partent pas de la même plume, ou que l'auteur n'auait pas le sens commun  . L'alternatiue est certaine; mais il faut aiouter que Iean Conen, prémontré de Tongres, plus fidèle, plus sensé que Cassander, et guidé par de meilleurs manuscrits, fit disparaître ces contrariétés dans une nouuelle édition qu'il donna de l'Inéuitable à Anuers, en 1620 et 1624, édition qui depuis a passé dans les trois grandes Bibliothèques des Pères.

4o Le Miroir de l'Eglise, qui est un recueil de sermons sur diuers suiets. Iean Dietemberg le rendit public à Cologne en un uolume in-8o, l'an 1531, auec les sermons de saint Césaire d'Arles, qu'il nomme par méprise Féliciaire. Oléarius  , qui ne connaissait point cette édition, annonce comme la première et l'unique celle qui fut faite en 1544 à Bâle.

5o La Perle de l'âme, Gemma anime. C'est une somme liturgique diuisée en quatre liures. Le premier traite de la messe, de ses cérémonies et de ses prières; de l'église, de ses parties et de ses ornements; des ministres de l'autel et de leurs habits. Le second a pour obiet les heures canoniales du iour et de la nuit. Le troisième roule sur les principales fêtes de l'année. Le quatrième explique la manière d'accorder l'office diuin de toute l'année auec les iours et les temps diuers dans lesquels on le célèbre. M. Dupin  porte un iugement très-sain de cette production, en disant qu'elle est pleine de raisons et d'explications mystiques qui n'ont d'autre fondement que l'imagination de l'auteur. Cependant on y remarque, dans ce qu'elle a de littéral, des uestiges précieux de la liturgie et des autres usages ecclésiastiques du XIIe siècle. On y uoit, par exemple, que, lorsque l'éuêque marchait à l'autel, il était accompagné de deux prêtres, et précédé de sept diacres, de sept sous-diacres, et d'un pareil nombre d'acolythes portant chacun un chandelier ; qu'après auoir fait sa confession il donnait le baiser aux deux prêtres ; que le premier diacre et le premier sous-diacre baisaient l'autel auec lui lorsqu'il y était monté ; que les hosties  étaient faites en forme d'un denier, in modum denarii  ., et n'en excédaient pas la grandeur ; que l'image du Sauueur y était empreinte auec les lettres de son nom, de même que l'image et le nom du prince sur la monnaie; que les chantres auaient des bonnets sur la tête et des bâtons à la main ; que deux d'entre eux présentaient à l'autel l'un le pain sur un linge, et l'autre le uin; que la fonction de l'archidiacre était de uerser le uin dans le calice ; que le bâton episcopal était de bois et la courbure d'iuoire auec une pomme dorée ou de cristal qui ioignait les deux parties ensemble ; que la crosse des abbés différait de celle des éuêques par la partie recourbée qui était noire ; que les prêtres, après auoir oint d'huile la tête du baptisé, la couuraient d'une mitre qu'il gardait huit iours . Parlant des cérémonies de Pàques, Honoré dit qu'à Rome ce iour-là, quand le pape entre à l'église, on allume au dessus de sa tête des étoupes dont les étincelles sont reçues par les ministres, ou tombent a terre: cérémonie, aioute-t-il, instituée pour l'auertir que tout se réduit en cendres, et que lui-même doit y retourner. Son exactitude, en parlant de l'eucaristie, lui mérite un rang distingué parmi les témoins de la tradition sur le dogme de la présence réclle. A l'occasion de ce mystère il dit  que »comme le monde a été fait de rien par la parole de Dieu, de même par la parole de Iésus-Christ son Fils, la nature de ces choses  est uéritablement changée au corps et au sang de Notre-Seigneur.« Et plus bas : »On use du nom de mystère, dit-il, quand on uoit une chose et qu'on en entend une autre: ainsi l'on uoit les espèces du pain et du uin, mais on croit que c'est le corps et le sang de Iésus-Christ.« Si Thomas ualdensis eût fait attention à ces paroles, il eût été plus équitable enuers notre auteur; et loin de le mettre, comme il a fait  1Kb] , au nombre des sectateurs de Bérenger, il l'eût compté parmi ses aduersaires les plus déclarés. Cet ouurage est une des productions de notre auteur dont on a le plus multiplié les éditions. La première parut à Leipsig in-4o, l'an 1514. La seconde, donnée à Cologne en 1549, fait partie d'un uolume in-folio dans lequel sont compris les traités d'Amalaire et de Walafrid Strabon Sur les rites ecclésiastiques, auec la Liturgie de saint Basile et la uie de saint Boniface, archeuêque de Mayence: le tout recueilli par les soins de Iean Coclée. La troisième, faite en 1568, dans la même uille, contient en un uolume in-folio plusieurs autres traités de diuers auteurs sur le même suiet. La quatrième est sortie des presses de uenise en 1572, auec quelques autres écrits analogues, rassemblés dans un uolume in-8o sous le titre commun de Miroir de l'Eglise. La cinquième, faite à Rome en 1590, et la sixième à Paris en 1610, ne sont que des répétitions de la troisième. Enfin l'ouurage a été réimprimé dans les trois grandes Bibliothèques des Pères.

6o Le Sacramentaire, ou traité des causes et de la signification mystique des rites. Il n'y a de cet ouurage qu'une seule édition, dont le public est redeuable aux soins de D. Bernard Pez. Le suiet est le même que celui des quatre liures précédents, traité dans le même goût, mais d'une manière plus abrégée, et auec un peu plus d'ordre et de méthode.

7o L'Hexameron, ou traité de l'ouurage de six iours. Honoré l'adresse à ses écoliers, pour l'usage et à la demande desquels il dit l'auoir composé. Il conseille à ceux qui en seront satisfaits de le mettre à la tête de son Elucidarium. On n'en uoit pas trop la raison. Cet écrit n'est qu'une explication mystique et trèsalambiquée du premier chapitre de la Genèse. L'auteur compte 4184 ans depuis la création du monde iusqu'à l'Incarnation. Il ne donne que 12 ans à la sainte uierge lorsqu'elle enfanta le Sauueur, qu'il prétend auoir souffert à l'âge de 34 ans. Ce sont les seuls traits remarquables de ce commentaire que D. Pez a pareillement tiré de l'obscurité. Cet éditeur prétend que la préface et le dernier chapitre ne sont pas d'Honoré. La preuue qu'il en donne est que l'un et l'autre morceau manquent dans l'exemplaire de Molk qui date de 500 ans.

8o L'Eucaristion; c'est ainsi qu'il faut lire d'aprés tous les manuscrits, et non pas Eucaristicon, comme il est annoncé dans toutes les éditions du traité d'Honoré des écriuains ecclésiastiques. L'ouurage, partagé en 12 chapitres, renferme une exposition très-fidèle de la croyance de l'Eglise sur le sacrement de l'eucaristie. Cependant, au rapport de D. Pez, une main du Xue siècle auait mis en marge du mauuscrit de Molk, d'où il l'a tiré, la note suiuante: »Il paraît qu'on ne doit pas lire ce liure en public, à cause de certains points dans lesquels il semble que l'auteur s'est ou mépris, ou du moins expliqué de manière à ne pouuoir être entendu sans une grande application.« Mais le sauant éditeur remarque fort bien que cette note est d'un scolastique ignorant qui uoulait iuger des locutions des anciens d'après les petites questions qui s'agitaient de son temps. Il prouue ensuite qu'Honoré s'est énoncé très-correctement sur le dogme de la présence réelle et de la transsubstantiation.

9o La Connaissance de la uie, ou Traité de Dieu et de la uie éternelle. Ce liure, auquel l'auteur a donné la forme d'entretien d'un maître auec ses disciples, ou suiuant le manuscrit de Molk, du solitaire auec ses auditeurs, porte le nom de saint Augustin dans un manuscrit de la bibliothèque du Roi  . C'est sur un exemplaire semblable que les Grecs, ayant connu cet ouurage, en traduisirent un fragment considérable en leur langue auec ce titre que nous rendons en français: Sentiments de saint Augustin sur la Trinité, tirés de son liure de la Connaissance de la uraie uie, dans lequel, sous la forme d'un dialogue, les frères interrogent et le maître répond. Ce fragment, qui comprend le chapitre 11e et les suiuants iusqu'au 18e, à la réserue du 15e qu'on a supprimé, se trouue dans un recueil des Pères Latins traduits en grec, imprimé à Bâle l'an 1578 par les soins de Leunclauius. Mais les derniers éditeurs de saint Augustin ont trèsbien prouué qu'on ne peut méconnaître Honoré dans ce traité qu'ils ont inséré tout au long parmi les euures supposées du saint docteur. Dans la préface notre auteur fait entendre qu'il était en butte aux traits de l'enuie, et qu'il ne les receuait pas auec indifférence. Il exhorte ses aduersaires à déposer le uenin qui les consume, à prendre des sentiments caritables, et à le suiure pacifiquement dans la uaste forêt des Ecritures où il est prêt à entrer, non pour y porter de nouuelles matières, comme ils l'en accusent, mais pour y cueillir le fruit de uie. Ensuite il expose son dessein qui est de traiter des principales uérités de la philosophie chrétienne

 Entrant en matière il prouue que notre intelligence grossière et accoutumée à iuger de tout par les sens ne peut, sans le secours de la foi, connaître ce qui concerne Dieu et les esprits créés. Il partage ceux-ci en deux espèces, l'ange et l'âme humaine. Il montre ce qu'ils ont de commun et ce qui les différencie. Quant à l'Etre souuerain, dit-il, étant incompréhensible de sa nature, nous ne pouuons déterminer précisément ce qu'il est. Essayons néanmoins, aioute-t-il, puisque la substance intellectuelle ueut en quelque façon que ce soit le connaître, de le définir au moins imparfaitement et d'une manière énigmatique. Après en auoir donné la définition usitée dans les écoles, il s'applique à prouuer qu'il existe. De là il passe aux moyens par lesquels on peut paruenir à le uoir et à le contempler dans sa gloire. Ses disciples, satisfaits de ce qu'il leur a dit là-dessus, lui demandent qu'après leur auoir démontré l'unité de l'essence diuine, il leur apprenne comment il y a dans cette même essence trinité de personnes. C'est la matière de leur entretien depuis le dixième chapitre iusqu'au dix-neuuième. Honoré répond à toutes leurs questions suiuant les principes de saint Augustin et de saint Anselme, dont il emploie souuent les paroles sans les nommer. Les chapitres suiuants, au nombre de uingt-huit, roulent sur la miséricorde de Dieu, sa iustice, sa sagesse, son immensité, son immutabilité, la profondeur de ses iugements dans la distribution inégale de ses dons, sur l'origine du mal, sur la misère de l'homme, la cause de cette misère et les moyens de la réparer, sur la nécessité et les caractères de la foi, sur l'état des âmes dégagées des corps, sur la manière dont les saints entendent nos prières, sur la résurrection des morts, sur le bonheur de la uie éternelle. Tel est le sommaire de ce traité où l'on remarque une saine et lumineuse métaphysique puisée dans l'Ecriture et dans la tradition. C'est de tous les ouurages d'Honoré celui qui nous paraît le plus châtié, tant pour le choix et la iustesse des pensées que pour la méthode et l'élocution.

10o L'Image du monde en trois liures. Cette production est précédée de deux lettres, l'une d'un nommé Chrétien, qui qualifie l'auteur homme doué des sept dons du Saint-Esprit; l'autre d'Honoré en réponse à celle de Chrétien. La dernière phrase de celle-ci, commençant par ces mots, ad instructionem, se trouue employée dans quelques manuscrits pour le commencement du premier liure, au lieu que dans tous les imprimés ce liure débute par Mundus dicitur. Cette différence a fait prendre le change à D. Riuet  en lui persuadant que l'Image du monde d'Honoré n'était pas le même ouurage que celui qui a uu le iour sous ce titre. C'est une de ces méprises qui, dans une entreprise de longue haleine et pleine de discussions épineuses, échappent à l'esprit le plus attentif. Nous allons rendre un compte très-succinct de ces trois liures. Le premier est un abrégé de cosmographie tel qu'on pouuait le donner dans un siècle où la géographie et l'astronomie étaient encore au berceau. L'auteur compare le monde à un euf, et ne reconnait que trois parties de la terre qui soient habitables. Le second traite du temps et de ses diuisions, c'est-à-dire des heures, des iours, des mois, des années, des olympiades, des différents cycles, des réguliers, des concurrents, des épactes, du terme pascal, des fêtes mobiles, de l'embolisme ou intercalation. Le troisième est une petite chronologie uniuerselle qui finit dans les premières éditions à l'empereur Lothaire II, et dans les suiuantes à Frédéric Barberousse. Peut-être dans l'autographe finissait-elle à l'empereur Henri u; ce qui est d'autant plus uraisemblable, que cet ouurage est antérieur à celui Des écriuains ecclésiastiques, dans lequel Honoré parlant de lui-même, dit qu'il florissait sous l'empire de ce prince.

On compte iusqu'à sept éditions de l'Image du monde  . La première, sans marque de lieu ni d'année, concourt auec les commencements de l'imprimerie. La seconde fut donnée à Nuremberg, l'an 1491, par Gaspar Hocfeder. Illyricus procura la troisième à Bâle, en 1497, in-4o, auec attribution de l'ouurage à saint Anselme. La quatrième, où le nom d'Honoré se rencontre pour la première fois  , fut encore donnée à Bâle l'an 1544 auec celle de six autres écrits du même auteur, par les soins de Iean Herold, chez les héritiers de Cratander, en un uolume in-8o, La cinquième, du même format, date de Spire, l'an 1583, chez Bernard Albin. La sixième fait partie du XIIe tome de la Bibliothèque des Pères, imprimée à Cologne. On uoit la septième dans le XXe uolume du même Recueil publié à Lyon.

On a fait aussi l'honneur à ce liure de le traduire en italien sous ce titre: Il libro de Imagine mundi composito da Honorio filosofo solitario, per loquale se potra intendere molte gentilissime e digne cose. Cette traduction existe manuscrite à la bibliothèque du Roi  .

11o Le traité Du pape et de l'empereur, intitulé Summa de Apostolico et Augusto. Le dessein de l'auteur est d'établir deux choses, la prééminence du sacerdoce sur l'empire, et l'incapacité des princes séculiers pour conférer les dignités ecclésiastiques. Sur le premier chef D. Pez, éditeur de ce liure, remarque fort iudicieusement que si Honoré s'était renfermé dans de iustes bornes, en se contentant de préférer un genre à un autre, il aurait, de son temps comme du nôtre, rencontré peu de contradicteurs. Car le point essentiel de la dispute ne consistait pas à sauoir lequel des deux genres deuait l'emporter sur l'autre, mais à déterminer les conséquences qui résultaient de la prééminence accordée assez uniuersellement au premier. C'est sur ces conséquences que l'on disputait, les uns les exagérant sans mesure, les autres les rèsserrant auec la même indiscrétion. Honoré, décidé pour ceux-là, ua iusqu'à soutenir qne c'est au pape à élire l'empereur auec le consentement des princes, de même qu'à le sacrer et à le couronner. Sur le second chef il fait ce raisonnement, qui n'est pas le pire de son liure: Ie demande si les dignités ecclésiastiques sont spirituelles ou séculières. Tout homme sensé me répondra sans doute qu'elles sont de la seconde espèce. Ie demande encore de quelle nature est la puissance royale. On ne manquera pas de me dire qu'elle est manquera pas de me dire qu'elle est séculière. Donc, répliquerai-ie, il n'appartient pas à cette puissance de conférer une dignité spirituelle. Il recherche ensuite l'origine de l'usage contraire, et croit la trouuer dans un prétendu priuilége accordé par le pape Léon III à l'empereur Charlemagne pour instituer en son nom, et comme son uicaire, des éuêchés dans les Gaules et en Allemagne. Mais dès que l'Eglise a uu, dit-il, que des hommes sans meurs et sans respect pour elle s'ingéraient, après auoir enuahi l'empire sans le consentement du pape, de uendre à prix d'argent les éuêchés et les autres dignités ecclésiastiques; alors frappée de l'abus et de la profanation qu'ils faisaient des choses sacrées, elle a sagement retiré ses droits des mains des étrangers, pour les dispenser elle-même suiuant les lois de la conuenance et de l'équité.

12o L'Echelle du ciel, ouurage mystique diuisé en deux parties qui n'ont pas grand rapport, sauoir: la grande et la petite échelle. Auant D. Pez, qui en a procuré l'édition, il passait pour constant, sur la foi d'Ant. Hierat, que l'Echelle du ciel était la même chose que le traité Des affections du soleil, dont nous parlerons plus bas. Mais auiourd'hui qu'on a ces deux écrits, on uoit qu'ils diffèrent entre eux autant que la morale, obiet du premier, diffère de la physique sur quoi roule le second.

 13o L'Explication du Psautier. Ce commentaire, ainsi que celui du Cantique des cantiques, et le traité de l'Image du monde, est dédié à l'abbé Conon, le même uraisemblablement qui passa de l'abbaye de Sibourg à l'archeuêché de Ratisbonne en 1126. Dans la préface Honoré dit qu'il a pris pour texte le Psautier gallican et non le romain, parce que le premier est en usage dans les Eglises du pays où il se trouue. Or, aioute-t-il, le Psautier gallican est celui qui a été traduit sur les Septante, au-lieu que le romain est fait d'après Symmaque ou ie ne sais quel autre interprète. Il explique ensuite ce que c'est que le Psautier, et pourquoi il est ainsi nommé. Puis il traite de la matière, de l'obiet, de l'économie et de l'auteur du Psautier. Cette préface, où il y a quelques bonnes choses parmi bien des inutilités et des faussetés, a été mise au iour par D. Pez auec un petit nombre des psaumes commentés par Honoré, sauoir: les psaumes I, u, L, LI, C, CI et CL. L'éditeur auertit qu'il y a des exemplaires complets de cet ouurage, non-seulement parmi les manuscrits de l'abbaye de Molk, mais encore en d'autres bibliothèques d'Allemagne, qu'il indique. Il aioute qu'on trouue à la fin de ces manuscrits un commentaire du même auteur sur les cantiques qui se chantent à Laudes et à uêpres, et sur le Symbole des apôtres.

14o Le catalogue ou traité des Ecriuains ecclésiastiques, intitulé De luminaribus Ecclesie. Des quatre liures dont il est composé, le premier est tiré de saint Iérôme, le second de Gennade, dont l'auteur adopte le iugement sur Cassien et saint Prosper, en donnant gain de cause au premier dans les disputes qu'ils eurent sur la grâce. Le troisième n'est qu'un abrégé de saint Isidore. Le quatrième, emprunté pour la plus grande partie de Bède et d'autres bibliographes, ne contient que dix-sept auteurs, dont Rupert est le pénultième, et Honoré lui-même le dernier. Il y est dit de l'un et de l'autre qu'ils fleurissaient sous le règne de l'empereur Henri u; ce qui montre que cet ouurage fut composé du uiuant de Rupert, mort sous Lothaire II. On a déià remarqué que M. le Beuf regarde l'article d'Honoré comme une addition faite par une main étrangère. Auant lui Fabricius auait eu la même idée, sur ce qu'on y fait cet éloge de notre auteur à l'occasion de son Commentaire du Cantique des cantiques: Miro modo Cantica canticorum exposuit, ita ut prius exposita non uideantur. Mais ne pourrait-on pas répondre qu'Honoré, faisant la fonction d'historien, parlait de son ouurage comme le public en parlait alors? Ce qui est certain, c'est que cet article se rencontre dans toutes les éditions, dans tous les manuscrits qui existent, et qu'on le uoyait dans un des plus anciens sur lequel a été copié celui de Molk, qui est du Xue siècle.

Outre les trois grandes Bibliothèques des Pères où ce Catalogue a trouué place, nous en auons quatre autres éditions, dont la première fait partie des sept écrits de notre auteur, imprimés, comme on l'a dit, à Bâle en 1544. La seconde parut à Cologne in-8o, l'an 1580, chez Materne, parmi les ouurages analogues de saint Iérôme, de Gennade, de saint Isidore, de Sigebert et de Henri de Gand, par les soins de Suffredus Petri. La troisième a été donnée par Aubert le Mire dans son Recueil des mêmes bibliographes, publié l'an 1639 à Anuers en un uolume in-folio; édition renouuelée par M. Fabricius, l'an 1718, à Hambourg auec des notes qui iettent une grande lumière sur le texte.

Tels sont les ouurages imprimés de notre auteur énoncés dans le Catalogue ou Traité dont nous uenons de rendre compte.

Parmi ceux qui n'y sont point nommés, et dont le public est en possession, le plus considérable est le traité De la philosophie du monde, partagé en quatre liures. On le uoit à la tête des sept écrits d'Honoré publiés à Bâle en 1544. Il a passé depuis dans les grandes Bibliothèques des Pères de Cologne et de Lyon. Notre auteur parle dans le premier liure de Dieu, de l'âme du monde, des anges et de l'âme humaine. Après auoir prouué l'existence de Dieu par la nécessité d'admettre une Prouidence, il recherche la raison pourquoi le Père est appelé la puissance, le Fils la sagesse, et le Saint-Esprit la uolonté; pourquoi la création est attribuée au Père, l'incarnation au Fils, et la rémission des péchés au Saint-Esprit. Sur l'âme du monde il propose diuers sentiments, et renuoie, pour connaître le sien, à ses gloses sur Platon, que nous n'auons plus  . Il distingue deux sortes d'anges, les bons et les mauuais. Il fait trois classes de ceux-là, dont la première habite selon lui le firmament pour régler le cours des étoiles; la seconde réside dans le ciel des planètes; la troisième est répandue sur la terre pour prendre soin des hommes. Il ne dit presque rien de l'àme humaine, parce qu'il doit en traiter à fond, dit-il, dans le dernier liure. De là il passe aux principes de la physique, et finit par des raisonnements sur la manière dont s'est exécutée la création.

L'obiet du second liure est la disposition du ciel.

Le troisième concerne l'eau, l'air, le feu, les cinq zones, les pluies et les autres météores.

Dans le quatrième il s'agit de la terre et de ses habitants. Mais ce qui occupe principalement Honoré, c'est l'homme, dont il donne une description anatomique assez ample, et néanmoins fort superficielle. Ce qu'il dit sur l'âme ne répond pas à ce qu'il auait promis.

Dans les préfaces qui sont en tête de chacun de ces liures, il inuectiue auec chaleur contre ses enuieux, qu'il se flatte de confondre par ses succès. Cet ouurage n'était guère propre à leur fermer la bouche.

Le second écrit est un abrégé d'astronomie usuelle, intitulé: De solis affectibus. Il est le quatrième des sept liures de l'édition de Bâle dont on a déià parlé. Le manuscrit sur lequel il a été publié dans ce recueil, ainsi que dans les grandes Bibliothèques des Pères, était fort défectueux; ou, ceux qui l'ont fait imprimer, de mauuais lecteurs: car on y trouue des fautes grossières de calcul, et d'autres qui forment des contre-sens.

Le troisème est le liure Des hérésies, dans lequel Honoré parcourt sommairement les anciennes hérésies ou sectes, tant des iuifs, que des païens et des chrétiens. Il en compte huit parmi les iuifs, neuf parmi les païens et soixante-sept parmi les chrétiens iusqu'aux agnoëtes, où il finit. Cet opuscule, inséré dans les grandes Bibliothèques des Pères, fut imprimé pour la première fois à Helmstat, l'an 1612, auec le Catalogue des hérétiques de Constantin Hermenopule, en un uolume in-4o.

Le quatrième, imprimé pareillement dans la grande Bibliothèque des Pères de Lyon, est une liste chronologique des papes, qui se termine à Innocent II. Elle est suiuie, dans un manuscrit de la bibliothèque du Roi, d'une pareille liste des empereurs d'Occident; et l'une et l'autre ne sont qu'une suite du quatrième liure De la philosophie du monde, qui les précède immédiatement dans le même manuscrit. Les dernières paroles de ce liure le prouuent manifestement: Non arbitror infructuosum, portent-elles, seriem temporum huic operi inserere, quo lector cuncta transacti mundi tempora queat uno intuitu agnoscere.

Le cinquième contient des questions et des réponses sur les Prouerbes et l'Ecclésiaste. Nous remarquerons, d'après Cornelius à Lapide  , que ces deux espèces de commentaires sont tirés mot à mot de ceux  de Salonius, écriuain du ue siècle; à cette différence près que notre auteur a transpose un endroit de cet interprète, et en a retranché ou changé un autre en partie. Car ce que dit Salonius des trois noms de Salomon à la tèté de l'Ecclésiaste, Honoré l'emploie pour la préface de ses explications des Prouerbes, et à la fin de ces mêmes explications il abrége ou supprime ce que l'autre aualt mis dans les siennes. Ce plagiat n'est point honorable à la mémoire de notre auteur, supposé qu'il ait uoulu faire passer le trauail de Salonius pour le sien. Quoi qu'il en soit, ces questions et réponses, après auoir été publiées l'an 1554 à Cologne sous le nom d'Honoré d'Autun auec d'autres écrits dans un uolume in-8o, ont été insérées depuis dans les Bibliothèques des Pères de Cologne et de Lyon.

Les ouurages suiuants ont été tirés de l'obscurité par D. Pez.

1o Un liure intitulé, Summa duodecim questionum. uoici quelle en fut l occasion. Deux hommes, dit Honoré, l'un chanoine et l'autre moine, s'étant rencontrés en uoyage, se demandèrent réciproquement ce qu'ils étaient et d'où ils uenaient. I'appartiens à saint Pierre, dit le chanoine; et moi, dit le moine, à saint Michel. Le premier soutient que son patron est le plus digne, comme prince de l'Eglise et portier du ciel. L'autre prétend au contraire que c'est le sien, étant non-seulement ange, mais préuôt de la cour céleste. La dispute s'étant beaucoup échauffée sans qu'il y eût rien de conclu, quelques personnes, dit notre auteur, m'ont demandé sur cela mon sentiment. I'ai d'abord répondu de uiue uoix; mais ensuite, à leur prière, i'ai mis ma réponse par écrit. Honoré, pour résoudre une question aussi futile, entrepend d'établir douze points métaphysiques, à la fin desquels on est à peu prés aussi auancé qu'auparauant. Cet ouurage est dédié à un nommé Thomas, tout rayonnant de l'éclat de la sagesse, suiuant l'expression de l'auteur.

2o Un Dialogue entre le maître et le disciple sur huit questions théologiques, que celui-ci propose et que l'autre résout; les deux plus importantes sont: 1o Iésus-Christ se serait-il incarné si l'homme n'eùt pas péché? Le maître répond affirmatiuement, sur ce que le principal motif de l'Incarnation n'a pas été, selon lui, la réparation du péché, mais la déification de la nature humaine. 2o Quelle est la destinée des enfants morts sans baptême? La réprobation et le feu éternel, répond le maître.

3o Un traité De l'exil et de la patrie de l'âme. Ce Thomas, à qui l'auteur auait dédié sa Somme des douze questions, est encore le Mécène qu'il célèbre à la tête de ce liure. Mais il auait crû en dignité dans l'interualle de ces deux écrits, puisqu'Honoré, dans celui-ci, lui fait honneur non-seulement de tous les dons de la sagesse, mais aussi de la grâce apostolique; ce qui semble dire qu'il auait été promu à l'épiscopat. La matière dont notre auteur l'entretient ici, concerne les sciences humaines et diuines. Il dit que notre exil consiste dans l'ignorance, et notre patrie dans la possession de la uraie sagesse qu'il entreprend de déuelopper. Il n'y a rien là qui mérite d'être remarqué.

4o Un traité Du libre arbitre, adressé à un abbé nommé Gothescalc. Le dessein est le même que celui de l'Inéuitable, mais exécuté auec plus de brièueté. Il n'y a que six chapitres d'Honoré; le reste consiste en passages de plusieurs Pères.

5o Un petit discours Sur la uie du cloître, qui contient une mysticité peu assortie à la portée du commun des lecteurs.



§ III.---Ses écrits non imprimés ou perdus.

Ce sera D. Bernard Pez, comme nous en auons auerti ci-deuant, qui nous seruira de guide dans le dénombrement des écrits non-imprimés ou perdus de notre auteur.

1o Un traité De l'incontinence des prêtres. Il était compris dans la liste des liures dont un moine, nommé Henri, auait fait présent à l'abbaye de Gotwic, au XIIe siècle. Mais il ne se rencontre plus auiourd'hui parmi les manuscrits de cette maison, et on ne peut dire où il existe.

2o Un grand ouurage intitulé Summa totius de omnimoda historia. Il est compris dans la donation du moine Henri, et annoncé sous le nom d'Honoré. D. Pez dit auoir uu et parcouru, dans la bibliothèque de Gotwic, une chronique anonyme qui porte ce titre, et dans laquelle on rencontre des choses importantes pour l'histoire d'Allemagne. Mais ce qui lui fait douter que ce soit la même que celle d'Honoré, c'est qu'elle ne ua que iusqu'en 1058, et que l'auteur y nomme Adalbert, marquis d'Autriche, son seigneur. Il semble aisé néanmoins de répondre à ce doute. D'abord, le manuscrit étant du XIIe siècle, comme D. Pez en conuient, n'est-il pas naturel de le confondre auec celui qui uenait du moine Henri? Que cette chronique finisse au milieu du XIe siècle, cela ne prouue absolument rien contre Honoré, puisqu'on peut dire on que le manuscrit est mutilé, ou que l'auteur n'a pas eu le loisir de conduire son trauail plus loin. A légard de ce que celui-ci témoigne, qu'il uiuait sous la domination du marquis d'Autriche, nous auons reconnu ci-deuant qu'Honoré, uoulant se liurer à la retraite, auait transporté son domicile de France en Allemagne. Nous pourrions aiouter quelque chose de plus positif, si nous auions uu l'exemplaire de la Chronique d'Honoré, qui, au rapport d'Arnoul Wion, auait passé des mains de Lazius dans la bibliothèque de l'empereur au XuIe siècle. Quoi qu'il en soit, Bellarmin s'est mépris en nommant une édition de cette chronique faite à Bâle en 1544. L'ouurage est encore dans les ténèbres  .

3o Des Extraits de saint Augustin, sur la nature et les propriétés de l'âme, disposés en forme de dialogue. D. Pez ne les a découuerts, dans l'abbaye de Molk, qu'après auoir publié son second tome d'Anecdotes où il a renfermé les ouurages d'Honoré. Il témoigne son regret de cette omission, et promet de la réparer par la suite; mais il n'a pas tenu parole.

4o Un liure de Questions théologiques, où il est traité des limbes, de l'enfer, du ciel, etc., tiré pareillement de saint Augustin et d'autres Pères. D. Pez auait aussi dessein de le mettre au iour, et en est demeuré là.

5o La Clef de la physique, Clauis physice. »Il y en a, dit notre guide, qui prennent cet ouurage d'Honoré pour ses liures De la philosophie du monde. Mais, aioute-t-il, le manuscrit du monastère de Zuetlen nous apprend le contraire. Car il y est disertement énoncé que la Clef de la physique était un abrégé des cinq liures d'un certain Chrysostomius. Cet ouurage n'a donc point encore paru; mais nous espérons le donner un iour au public.« C'est encore une promesse qui n'a point eu d'exécution.

6o Un recueil intitulé Pabulum uite. Il est énoncé dans la donation de Henri; mais l'exemplaire de Gotwic est perdu, et l'on n'en connaît point d'autre.

7o Un autre recueil de sermons qui a pour titre: Refectio mentium de festis Domini et sanctorum. Il faisait également partie des liures de Henri, et existait encore du temps de Trithème; mais on ne sait auiourd'hui ce qu'il est deuenu.

 8o Historia solemnis. Thierri d'Engelhusen nomme cet ouurage dans la liste des auteurs dont il dit s'être serui pour la composition de sa Chronique des chroniques. Mais est-il différent ou non du Summa totius dont on a parlé ci-deuant? C'est ce que nous ne pouuons décider.

9o Des Homélies sur les Euangiles que saint Grégoire n'a point expliqués. C'est encore un ouurage dont on ne peut garantir l'existence.

10o Un opuscule très-court sur les dix plaies de l'Egypte. On en conserue un exemplaire, écrit au XIue siècle, dans la Chartreuse de Gemnic, en Allemagne.

11o Notre auteur auait fait, comme nous l'auons déià remarqué d'après lui, des gloses sur Platon: ouurage perdu ou profondément enseueli  .

12o Un uolume de Lettres qui n'est connu que sur le témoignage de Trithème.

13o Un écrit intitulé: Suum quid de uirtutibus et uitiis. D. Pez, parlant de cette production, dit: Hoc quid monstri sit, nondum assecuti sumus. Quidquid id demum operis fuerit, certe inter Honorii opuscula in donatione Henrici monachi hoc modo exprimitur.

14o Doublet  attribue encore à notre auteur un commentaire sur la Hiérarchie de saint Denys l'Aréopagite; mais l'on ne sait où cet historien a puisé cette anecdote, et l'on ne connaît ni bibliographe qui lui donne un pareil ouurage, ni bibliothèque où il se trouue.

Il est inutile de réfuter l'erreur où est tombé Polycarpe Leyser  , en mettant sur le compte de notre auteur certains uers élégiaques rapportés par D. Mabillon dans le premier tome de ses Analectes, sous le nom d'Honoré Scholastique. La note de l'éditeur, qui met au uIe siècle la mort de Iourdain, éuèque de Rauenne, à qui ces uers sont adressés, suffit pour montrer que Leyser a confondu deux écriuains de même nom.



§ Iu.---Son génie, son érudition, sa doctrine, sa manière d'écrire.

Quoique la postérité n'ait pas tiré de grands secours des écrits d'Honoré, ce serait néanmoins une iniustice de dire qu'ils ont été inutiles à son siècle. On n'y uoit, à la uérité, comme dans ceux de presque tous ses contemporains, aucune nouuelle découuerte, nulle trace de ce génie inuentif qui sait perfectionner et agrandir les connaissances qu'il a reçues; mais ils peuuent être regardés comme un dépôt de la tradition sur plusieurs genres de sauoir. Notre auteur, en effet, possédait et a transmis presque tout ce qu'on sauait alors de mathématiques, de cosmographie, de géométrie et de métaphysique. Il se distinguait même dans cette dernière partie, comme le fait uoir son traité De la connaissance de Dieu et de la uie éternelle; ouurage réellement digne des deux grands noms qu'il porte dans quelques manuscrits. Sans être un théologien profond, il n'était rien moins que nouice en théologie, malgré certaines erreurs ou méprises que l'on aperçoit dans quelques-uns de ses écrits. Son Elucidaire, qui a donné le plus de prise à la censure, aurait trouué gràce auprès des critiques, s'ils eussent fait attention que c'était le fruit de ses premières études théologiques. Son traité de l'Inéuitable marque plus de maturité. C'est dommage, comme on l'a dit, qu'on y aperçolue deux ou trois taches qui le déparent et l'empêchent d'aller de pair auec les meilleurs écrits du temps sur le même suiet. Le don que notre auteur auait reçu pour l'interprétation des liures saints se manifeste dans son Commentaire du Cantique des cantiques. S'il n'a pas été aussi heureux sur les Psaumes, peu d'interprètes d'alors y ont mieux réussi. Les idées mystagogiques, qui auaient préualu dans le XIIe siècle, ne permettaient guère de saisir le uéritable esprit d'un texte dont la lettre sert de base à tous les autres sens. Ces mêmes idées l'ont ieté dans l'illusion et lui ont fait auancer beaucoup d'absurdités sur les rites ecclésiastiques. C'est ainsi que les bons esprits se gâtent en se laissant entraîner par les préiugés et le mauuais goût que les esprits faux ont établis.

A l'égard de sa manière d'écrire, elle nous paraît défectueuse par plus d'un endroit. Dans presque tous ses écrits, les diuerses pièces qui les composent ne sont ni distribuées auec méthode, ni rapprochées auec intelligence. C'est un auteur qui enfante, pour l'ordinaire, à mesure qu'il conçoit, sans trop se soucier de ce qui précède et de ce qui doit suiure. De là uient cette négligence qu'on remarque aussi dans son style. Il eùt pu se corriger de ses défauts, s'il eût trauaillé ses écrits auec plus de loisir et de réflexion, comme réellement il s'en est garanti dans quelques-unes.





III.


Honorius, Augustodunensis Ecclesie in Burgundia presbyter et scholasticus ab anno circiter 1090, usque ad annum 1120, non modica scribendi laude floruit. Eum ante uite finem monachum induisse uero simillimum reddunt plurimi, iique Honorii temporibus proximi, manu exarati codices, qui nomen Solitarii disertissime preferunt. Idem autem esse nomen solitarii et monachi constat ex Grimlaici presbyteri Regula solitariorum, cuius caput primum his uerbis incipit: Primum igitur indagare oportet cur monachus uel cur solitarius uocatur, et sic demum auxiliante diuina clementia, ad cetera exponenda rite transeamus. Monachus enim Greca etymologia uocatur, eo quod sit singularis. Monas enim Grece, Latine singularitas dicitur. Ergo solitarius interpretatur uocabulum monachi. Idcirco enim siue dicatur monachus siue solitarius, unum atque idem est, etc.; que eo fine prolixius excerpsimus, ut palam omnibus esset ratio propter quam Honorius monachis Benedictinis accensendus nobis uisus fuerit. Arnoldus Wion in Ligno uite, lib. II, cap. 69, ex Nicolao Aurifico et Melchiore Hittorpio Honorium non solum monachum sed etiam abbatem uocat; addit tamen ab iis haud explicari quo in loco eo munere Honorius functus fuerit. Ast nobis eum monachum dixisse satis fuerit, cum abbatialis nominis nullum in tot ueteribus, quos inspeximus, codicibus uestigium, aut ueterum ea de re testimonium ullibi exstet. Catalogum Operum ab Honorio editorum passim apud eos reperire est qui de scriptoribus ecclesiasticis tractarunt. Iis porro omnibus ipse Honorius preiuit, qui accurata suorum opusculorum recensione librum quartum De luminaribus seu Scriptoribus Ecclesie conclusit. Ceterum Honorium alia plura post mox laudatos libros De Luminaribus Ecclesie scripsisse,  dubitare non sinunt codices Gemnicenses, ex quibus non pauca hactenus inedita, et Honorii nomine insignita nunc primum in lucem proferimus, beneuolentia uen. PP. Leopoldi Wydemanni et Sebastiani Tregeri, chartusianorum Gemnicensium, quos alibi commendauimus. Quia uero in bibliothecarum perlustratione quedam non speranda nobis occurrerunt, e quibus etiam editi Honorii libri lumen accipiant, eius opuscula non tantum hic a nobis euulgata, sed etiam typis alias iam excusa, ordine ab ipso Honorio seruato, paulo accuratius iuuat recensere, pretermissis tamen iis que uulgo nota iam sunt. Itaque-scripsit:

1. Elucidarium in tribus libellis: primum de Christo, secundum de Ecclesia, tertium de futura uita distinxit. Exstat ms. in bibliotheca Claustroneoburgensi in membraneo codice in fol. seculi XII, ubi incipit Elucidarium, ut dicitur, Anshelmi. M. Sepius rogatus etc., ut in editis. In codice membraneo Gemnicensi annorum quadringentorum hec premittuntur: Gregorius: Superfluum est querere de auctore, cum Spiritus sanctus credatur. Eiusdem operis translatio Germanica habetur in duobus codicibus mss. bibliothece Mellic. quorum prior seculi Xu est, alter anno 1414 explicit, nec uersionis dialectus antiquior est.

2. Libellum de Sancta Maria, qui Sigillum sancte Marie intitulatur. Exstat passim in Bibliothecis Patrum editus.

3. Unum de libero arbitrio, qui Ineuitabile dicitur. In codice Mellicensi membraneo, fol., signato lit. b, num. 64, exstant excerpta libelli, qui uocatur Ineuitabile, editi a Solitario, genere et nomine incognito. Codex is quingentorum annorum est.

4. Unum libellum Sermonum, qui Speculum Ecclesie nuncupatur. Hoc Ecclesie Speculum Basilee an. 1544 typis excusum esse ex Daumio monet Olearius in Biblioth. Script. Eccl., tom. I, litt. H. Sed et nos tam in bibliotheca Gottwicensi quam in B. Marie u. Scotensi huius Speculi excusum exemplum in 8, Colonie, in edibus Quentelianis anno 1531, atque adeo tredecim annis editione Basileensi antiquius uidimus. In Coloniensi hac editione Speculo Honorii adiunguntur etiam Admonitio et sermones Feliciarii episcopi Arelatensis; quo tamen nomine in Catalogo archiepiscoporum Arelatensium apud Dionysium San-Marthanum in Gallie Christ. tom. I nullus legitur.

5. De incontinentia sacerdotum, qui Offendiculum appellatur. Hunc librum nullibi hactenus reperimus. Gottwici habetur codex membr., in folio, sexcentorum annorum in quo exstat recensio librorum, quos frater Heinricus huic contulit Ecclesie. Hic non pauca Honorii opuscula recensentur, inter que etiam sunt Elucidarium bene correctum et Offendiculum de incontinentia sacerdotum. Sed hodie hi codices Gottwici desiderantur, uti et plerique omnes libri ea Heinrici donatione comprehensi.

6. Summam totius de omnimoda historia. Hoc opus in mox laudata Heinrici donatione ita recensetur: Sacramentarium de mysteriis: Summa totius, in quo Cronica ab initio mundi usque ad nostra tempora. Euoluimus quidem in bibliotheca Gottwicensi eiusmodi chronicon ab orbe condito in codice membraneo, fol., manu seculi circiter duodecimi exarato, in quo multa preclara ad res Germanicas pertinentia insunt. uerum quia id opus non nisi usque ad annum 1058 pertingit, et auctor Adalbertum Austrie marchionem suum uocat, a Summa totius Honorii diuersum esse credimus. Arnoldus Wion lib. II Ligni uite, cap. 69, auctor est, hoc magnum opus olim apud Lazium fuisse, sed nunc  esse in bibliotheca imperatoris uienne, ms. Quod si uerum est, fallit Got. Olearius, qui loc. cit. opus Honorii De omnimoda historia cum pluribus aliis dubio procul interiisse scribit. Imo Posseuinus in Appar., pag. 767, id Basilee 1544 editum fuisse affirmat. Sed hic auctor in Honorio tot errores committit, ut nullam fidem mereatur.

7. Gemmam anime de diuinis officiis. Opus hoc sepius sub prelum missum fuit. Ioannes Mabillonius in Itinere Italico, num. 27, leue quidem esse, sed tamen haud reticendum sibi existimauit, quod liber de ritibus ecclesiasticis, qui Gemma anime inscribitur, auctore Honorio Augustodunensi, nomen Honorii Solitarii preferat in Ambrosiano codice annorum quingentorum.

8. Sacramentarium de sacramentis. Quem libellum, ut ipse Honorius in Prologo scribit, collegit ex sanctorum scriptis, ut, quibus deest librorum copia, per hoc compendium illorum subleuetur inopia. uult autem ibidem Honorius, ut huius operis nomen Sacramentarium scribatur, eo quod per illum omne sacramentum diuini officii ignaris aperiatur. Prodit id nunc primum ex codice Gemnicensi seculi XIu, opera et studio eruditi P. Leopoldi Wydemanni. Aliud eiusdem operis exemplum ms. olim etiam Gottwici exstitisse probat donatio Heinrici, in qua Honorii Gemma anime de diuinis sacramentis, Sacramentarium de Mysteriis, etc., memorantur. Sed is codex periit.

9. Neocosmum de primis sex diebus. Hoc opus in mox memorata Heinrici donatione preter alia Honorii opuscula recensetur, cum codex nunc Gottwici inter deperdita numeretur. In monasterio Benedictoburano duo adhuc manu exarata exempla exstant: unum in cod. membr., 4o, annorum quingentorum, ubi Honorii Augustodunensis Hexameron inscribitur: alterum in cod. membr., fol., annorum sexcentorum, in quo Neocosmi titulum prefert. Habetur et in codice memb. in fol., B. 64, bibliothece Mellicensis, hoc titulo: Opusculum cuiusdam solitarii de operibus que fecit Deus in primis sex diebus: qui codex Mellicensis quingentorum annorum est. Nos id ex codice Gemnicensis Carthusie annorum quadringentorum damus, adiuti a sepius laudato et laudando P. Leopoldo Wydemanno. Ceterum prefatiuncula illa, que in nostra editione capiti 1 prefixa est, cum a codd. Benedictoburanis et Mellicensi absit, non uidetur genuina nec ab ipso Honorio profecta. Eam tamen a dicto loco abesse noluimus, propterea quod codex Gemnicensis eamdem haberet. Idem iudicium nostrum est de capite huius opusculi ultimo, quod pariter in codice Mellicensi desideratur. Igitur genuinum eius initium censemus esse caput 1: Quia multi multa de primis sex diebus, etc., finem autem in capite 5 his uerbis comprehendi: per quem adhuc omnis corporea creatura in meliorem statum transformatur, tametsi in codice Mellicensi finis opusculo paulo ante ita imponatur: in istis autem temporalibus omnia temporalia et corporalia realiter per species et formas fecit. Postremo mirari lubet cur Honorius in Catalogo suarum lucubrationum hoc opusculum Neocosmum de primis sex diebus inscribat, cum capite 1, quo genuinam Honorii prefationem contineri monuimus, ipse optare uideatur ut elucidario huic suo in capite prefigatur Hexameron. Sed de inscriptione libri, auctori arbitraria, non admodum querendum est, dum de re ac opere modo constet.

10. Eucaristion de corpore Domini. Editiones librorum Honorii De luminaribus Ecclesie male Eucaristicon habent. Eucaristion enim, non Eucaristicon legendum esse docent omnes, quos uidimus, codices, in quibus exstat hic liber De corpore Domini, nominatim Sanct-Crucensis in 4o, membr., quingentorum  annorum; Donatio Heinrici monachi Gottwicensis, sepius iam citata; Dorotheanus, signatus num. 54, quadringentorum annorum, et denique Mellicensis, ex quo librum primi publicamus, in fol., chart., L. 52, quem Wolfgangus de Emerstorf ad fidem uetustorum exemplarium exarauit, ut ipse in fine his uerbis notauit: uolumen istud conscripsit frater Wolfgangus Frischman de Emerstorff, cenobita monasterii Mellicensis, apicibus quidem simplicibus, nec bene comptis, de exemplaribus tamen uetustis. Cuius pro Dei amore meminisse digneris, optime lector, quisquis ex eo profeceris. Opus quoque ipsum fine suscepit in crastino Margarethe uirginis, anno Domini millesimo quadringentesimo quinquagesimo primo. Porro in hoc codice incipit Eucaristion, quod interpretatur bona gratia. Denique Eucaristion, non Eucaristicon diserte habet opus Honorii de Luminaribus Ecclesie, in eodem Wolfgangi manu exarato uolumine. Quedam seculi Xu manus in laudato Mellicensi codice ad librum Honorii De corpore Domini adnotauit, hunc tractatum in publico non uideri legendum propter quedam puncta in eo contenta, in quibus auctor uidetur errare, uel saltem magna indigere discretionis consideratione, que sine dubio hominis scholastici, et ueterum dicta ad subtiles temporis sui questiunculas exigentis animaduersio est. Nihil enim exstat apud Honorium quod a uulgari ueterum doctorum doctrina aut oratione dissideat. uel solum caput 5 demonstrabit quam Catholice de sacramento eucaristie, quod transsubstantiatione fit, senserit. Christus, inquit, uerbum Patris exstitit, per quod omnia condidit. Idem uerbum naturam panis et uini in substantiam sue carnis et sanguinis, sicut aquam in uinum, conuertit, et non aliud quam suum substantiuum de uirgine genitum corpus suis edendum tribuit, et idem in crastino pro uita mundi in ara crucis Deo Patri obtulit. Idem etiam et non aliud Ecclesia hodie per manus sacerdotum conficit, quod Maria genuit. Idem nichilominus et non aliud, quamuis ex alio pane confectum, populus fidelium hodie accipit, quod et Christus manibus suis tradidit. Et licet singuli sacerdotes singulas hostias offerant, non tamen singularia corpora, sed omnes unum, quamuis diuerso tempore, conficiunt. Et licet oblatas in plurima frusta diuidant, non tamen partes, sed singuli totum accipiunt. Alioquin si Christus semel diuisus a populo comederetur, non esset quod denuo esurienti daretur, aut tot essent Christi corpora, quot sacerdotum sacrificia. Nunc autem unum Christi corpus ab omni populo, et ab unoquoque totum comeditur: et tamen totum integrum in dextera Patris permanere uerissime creditur. Quodque humana ratio non potest probare, catholica fides neminem sinit dubitare. Qui autem non credit, huius corporis non particeps erit, quia deterior infideli exstitit. Et capite 8, ubi querit cur eucaristia sacramentum dicatur, uel utrum ueritas an figura credatur, sic planissime respondet: In Christo due substantie predicantur, uisibilis humanitas, et inuisibilis diuinitas. Sic in hoc sacramento duo considerantur. Et quia species et gustus panis et uini cernitur foris, intus autem corpus et sanguis Christi intelligitur, ideo sacramentum dicitur. Omne sacramentum aliud foris ostendit, aliud intus intelligendum innuit: sicut et littere, in quibus figure exterius et characteres uidentur, sed potestas et significationes interius intelliguntur. Unde licet in ueritate caro et sanguis Christi credatur, tamen non incongrue sacramentum uel figura nominatur, etc., quibus nichil magis catholice scribi potuit.

11. Cognitionem uite de Deo et eterna uita. Habetur in codice Mellicensi, 8, p. 40, manu seculi XII, sub nomine beati Augustini, quod tamen ipsum recentiori manu depictum est. Notat uero ibidem alia seculi Xu manus, uideri esse Honorii ex stylo et ex suo in De luminaribus Ecclesie. In alio codice Mellic., membr., fol., B. 64 quingentorum annorum, hoc opusculum ita inscribitur: Cognitio uite a solitario quodam dialogice edita, ubi iterum alia, sed seculo XIu uix recentior manus in margine aduertit, hoc opus Honorio ascribi. Nec id in posteriore isthoc codice obseruatione indignum, quod in dialogo non magister discipulis aut fratribus, sed solitarius auditoribus loquatur, quod nostrorum Benedictinorum Patrum, qui hoc opusculum, S. Augustino aliquandiu suppositum, in recenti huius editione tomo uI, primi Honorio Augustodunensi uindicarunt, sententiam egregie confirmat.

12. Imaginem mundi de dispositione orbis. Huius operis tres antiquas editiones uidimus: prima est Norimbergensis in fol. per Casparum Hochfeder anno 1491 adornata, in qua auctor Honorius inclusus uocatur: altera est Basileensis in 4o, anno 1497 per Mag. Ioannem Amerbach emissa, in qua non Honorio, sed sancto Anselmo id tribuitur, cuius opuscula utraque editio precipue spectat et exhibet. Tertia demum editio est in folio minori, in qua nec locus nec tempus, quo aut ubi procurata sit, additur. Eius exemplum possidet bibliotheca Mellicensis in codice partim ms., partim typis commisso, signato lit. E, num. 55. Etsi autem hec editio per quam rudibus typis curata sit, ea tamen longe sincerior et emendatior est quam illa quam post Andream Schottum S. I. et Antonium Hieratum, theologi Colonienses sue Patrum Bibliothece inseruerunt: ut adeo facile crediderimus, hanc ex ueteribus a nobis memoratis editionibus esse antiquissimam. Inscriptio trium librorum Honorii in hac editione sic habet: Christianus ad Solitarium quemdam de imagine mundi. Honorio: Septiformi Spiritu, etc. Tum sequitur Prologus de imagine mundi. Honorius: Sapientie alumno etc. Opus hoc in pluribus Austrie bibliothecis ms., seruatur.

13. Summam gloriam de Apostolico et Augusto. In hoc libro agit Honorius de precellentia sacerdotii pre regno, qua de re magnum seculo undecimo et duodecimo certamen exstitit, aliis contendentibus regnum nulla ratione sacerdotio subiacere, aliis contrariam sententiam magnis clamoribus tuentibus. In illos non uno loco acerbius inuehitur Honorius, utpote a quibus sacerdotio regnum exequari non posse affirmet, nisi aut adulatores principum, aut ignari rerum, aut denique stupidi homines audire uelint. Iam illos, inquit cap. 8, familiariter queramus, quorum causa hanc lucubratiunculam susceperamus, qui ob pecunie amorem, ob laudis fauorem, et pro adipiscende ab ipsis principibus dignitatis alicuius honore predicant indoctis ipsi maxime indocti, ubique in manu regum omnes dignitates pendere. Hi qui hec dicunt, aut laici, aut monachi aut clerici sunt? Si laici sunt, tunc ut insipientes sunt irridendi, uel potius ut ignari a sapientibus corrigendi. Si autem monachi sunt, tunc desipiunt, qui aut ueritatem ignorantes errant, aut scienter errorem ob auaritiam sapientes, uerum se scire dissimulant. Si autem clerici sunt, uesani capitis sunt, qui ecclesiastico ordini ius ob ipso Domino collatum adimunt, illudque laicali potestati conferunt, imo se ipsos propria libertate spoliant, ac seruili laicorum dispositioni cum Cain subiugant. Igitur horum omnium stolide assertiones a sensatis sunt confutande, imo ab omnibus ratione utentibus reprobande, cum regnum sacerdotio, populus clero iure subiaceat, et sicut sol lune, spiritus anime, contemplatiua uita actiue, sic sacerdotium regno preemineat. Hec Honorius, qui si intra iustos comparationis limites se continuisset, contentusque fuisset genus generi pretulisse, nec suis nec nostris temporibus, qui ab eo uehementer dissentiret, reperisset. Nempe non tam de precellentia horum duorum generum, sed de necessariis consecutionibus, que ex alterius precellentia effluebant, disputatio et controuersia feruebat. Itaque dum illas alii coarctarent, ampliarent alii, Honorius noster cum posterioribus faciens eo cap. 4, progressus est, ut existimaret, imperatorem Romanum debere  ab apostolico eligi consensu principum, et acclamatione plebis in caput populi constitui, a papa consecrari et coronari. Sed hic forte, scribit Honorius, contentiosi sermone et scientia imperiti erumpent, et imperatorem non ab Apostolico, sed a principibus eligendum affirmabunt. Quos ego interrogo, utrum rex a subditis, an prelatis sit constituendus? A prelatis, inquiunt. A quibus? A ducibus et comitibus. Sed duces et comites episcopis, ut puta, dominis suis subditi sunt, quia ab eis beneficia et Ecclesiarum predia habent: ergo rex a Christi sacerdotibus, qui ueri Ecclesie principes sunt, est constituendus: consensus tamen laicorum requirendus. Igitur quia sacerdotium iure regnum constituet, iure regnum sacerdotio subiacebit. Que ratiuncule et consecutiones, quatenus ad electionem imperatorum et regum pertinent, quantum inter se cohereant, ab aliis doctissimis uiris iam dudum demonstratum est. Ceterum hunc Honorii librum, quem Antonius Hierat in Bibliotheca Patrum Coloniensi cum eiusdem Honorii serie Romanorum pontificum perperam confundit, e ms. codice Gemnicensi trecentorum annorum extulit P. Leopoldus Wydemannus, cui et sequens Honorii opusculum debemus. Summa Gloria exstat et in bibliotheca canonie Tirnsteinensis in codice chart. 4, manu seculi Xu, et in codicibus Mellicensibus membraneis E. 85, et L. 24, quorum ille quadringentorum, hic trecentorum annorum est.

14. Scalam celi de gradibus uisionum. Etiam hunc libellum eumdem esse atque Honorii opus De solis affectionibus, male opinatus est Antonius Hierat seu Andreas Schottus, quorum editionem adoptarunt curatores Bibliothece Patrum Coloniensis, qua utimur. Neque enim Scala celi argumenti philosophici, ut liber de solis affectionibus, sed theologici seu ascetici est, quam Honorius eorum gratia struxit, qui ad spiritualia, ut ipse in prologo ait, scandere nituntur, sed ordinem graduum ignorantes, per abrupta se precipitant, et dum non gradatim scandendo, sed per preceps inconsulte ruendo, nec huius nec illius retinaculum rectitudinis, quo gressum firment, inueniunt, pondere penduli, uisu pressi cassum iter linquunt, atque in profunde fabule opiniones et tenebras ignorantie errabundi resiliunt. Quorum animi inopia pie permotus, nauem eis de exsilio ad patriam opimis opibus instruxi, et scalam congruis gradibus ordinabiliter disparatam de ceno ad celum erexi. Quam si rite scandere contendunt, regem glorie in decore suo uidebunt. Unde si uidetur, libellus Scala celi uocetur. Porro istud opusculum uen. Leopoldo, qui ex mox citato sue Carthusie codice, lectu sane quam difficili eruit, acceptum referendum esse, lectorem iam monuimus. Idem in donatione Heinrici monachi Gottwicensis his uerbis recensetur: Neocosmus de sex primis diebus. Scala celi de tribus celis. Gemma anime, etc. Sed horum nichil amplius in bibliotheca Gottwicensi restat.

15. De Anima et de Deo quedam ex S. Augustino excerpta, et sub dialogo exarata. Hic Dialogus in codice Mellicensi membraneo, lit. P. 40 signato, et circa duodecimum seculum collecto superest, id quod nos non nisi post excusum secundum tomum deprehendisse serio dolemus. Ast illi suus locus in sequentibus uoluminibus erit, in quibus etiam liber amplus theologicarum Questionum de limbo Patrum, inferno, celo, etc., indidem depromptus comparebit, quem tum ob similitudinem styli, tum ob opinionum consensionem eiusdem Honorii esse non dubitamus. Interim ordinem et initium Dialogi de anima et de Deo cape. Primo pluscule ueterum sententie de natura anime ponuntur, ex Cassiodoro, ut scriba in margine notat, aliisque decerpte. Incipit prior: Anima hominis proprie dicitur, non etiam pecudum, quia illorum uita in sanguine noscitur constituta, etc. Tum sequitur Honorii prefatiuncula: Que de opere beati Augustini decerpsi, studiosis, quibus libri desunt, stylo tradere curaui. Demum dialogum orditur D. in hunc modum: Sepius mihi de anima cogitanti, et unde uel quid uel qualis, uel quanta sit, penitus ignoranti, rogo, ut, que Deo inspirante de his sentis, pandas sciscitanti. Respondet M. Ad hoc negotium non ero imparatus, quia frequenti meditatione in hoc sum occupatus, etc. Que omnia lectori perspectiora in ipsa editione reddentur.

16. Expositionem totius Psalterii cum canticis miro modo. Ita enim hunc locum interpungendum esse docet ms. cod. Mellic. L. 52, non: Expositionem totius Psalterii cum canticis. Miro modo Cantica canticorum exposuit, etc., ut habet nouissima editio Fabriciana. Exstat hec amplissima Honorii Expositio in duobus Monseensis seu Lunelacensis bibliothece uoluminibus chartaceis in fol., in quibus opus Honorii solitarii, uiri religiosi explicit anno 1438, et in codice membraneo Claustroneoburgensi, manu seculi decimi tertii conscripto, in quo Incipit prologus Honorii solitarii uiri religiosi. Christiano Patri, etc. Et in tribus membraneis uoluminibus in fol. eadem etate perscriptis, bibliothece Mellicensis, quorum primum lit. h. 54, alterum I. 45, ultimum I. 14, signatum est. Specimen quoddam huius Honoriani Commentarii ex codice Gemnicensi quadringentorum annorum habes, id est: Prefationem, Expositionem psalmi I, L, LI, C, CI, et CL; que si uiris doctis non displicuerint, fortassis non deerit qui ad integri operis editionem se accingat. Cetera que in Mellicensibus codicibus obseruatu digna sunt, adnotantur ibidem.

17. Cantica canticorum, ita ut preexposita  non uideantur. Expositio Cantici canticorum dudum typis exscripta est, sed sine prologo, quem tandem ex codice Signiacensi cl. P. Edmundus Martene in Thesauri noui Anecdotorum tomo I, col. 363 publicauit. Porro ex eo fides codicum Mellicensium, in quibus Honorius Expositionem Psalmorum Chunoni abbati dicat et inscribit, comprobatur, mutuoque ab his quem illud C. in prologo Cantici canticorum notet, innuitur. Ast cuius monasterii abbas ille Chuno fuerit, adhuc incognitum manet. Prologus in Cantica a Marteneo editus etiam exstat in codice ms. canonie Dorotheane, chartaceo, in fol., trecentorum annorum, Zwetlensi, et Axpacensi.

18. Euangelia que B. Gregorius non exposuit. Hoc opus in nulla hactenus bibliotheca uidimus.

19. Clauem physice de naturis rerum. Sunt qui putent hoc Honorii opus idem omnino esse ac eiusdem editos libros Iu de mundi philosophia. Sed codex monasterii Zwetlensis aliud nos docet, in quo isthec notantur: Iste liber dicitur excerptus ab Honorio solitario de quinque libris cuiusdam Chrisotomii. Tum: Incipit prologus in Clauem physice. Cum multos mente intuear, etc. Codex est quingentorum annorum, signatus num. 261. Itaque Clauis physice Honorii adhuc inedita est, sed a nobis tandem in sequentibus tomis in lucem uindicanda  . Quod iam factum esset, nisi cruditorum uirorum opinatio nobis impedimento fuisset. uide Bibliothece SS. PP. Coloniensis tom. XII, part. I, pag. 929.

20. Refectionem mentium de festis Domini et sanctorum. Latet adhuc opus. Exstitit olim in monasterio Gottwicensi, ut constat ex donatione Heinrici monachi, ubi inter alia Honorii opuscula Refectio mentium, in quo sermones ad fratres in capitulo, collocatur. Trithemius De script. eccles., c. 357, male hoc opusculum uocat Refectionem mensium, nisi forte is merus error typographicus sit, quem tamen recentiores editiones retinuerunt.

21. Pabulum uite de precipuis festis. Id nullibi adhuc nobis occurrit. In donatione Heinrici una cum aliis  Honorii libris monasterio Gottwicensi confertur Pabulum uite, in quo sermones in festis diebus. Sed Gottwicense exemplum deperiit.

22. Libellum de luminaribus Ecclesie. Is simplici plus uice typis excusus est, tametsi correctior et castigatior editio ab omnibus merito flagitetur. Egregius est codex Mellicensis L. 52, in folio, a Wolfgango de Emerstorf de ueteri exemplari, ut ait, descriptus. Alius eiusdem Mellicensis monasterii codex est in 4, K. 24, eiusdem etatis, puta seculi decimi quinti.

Atque hec sint ad catalogum operum quem ipse Honorius concinnauit, animaduersa. Quia uero, ut supra scripsimus, post opus De luminaribus Ecclesie is alia plura opuscula in lucem edidit, eorum etiam elenchum, quatenus quidem licet, attexemus.

23. De X plagis Aegypti spiritualiter. Opusculum hoc perbreue sub Honorii nomine habetur in membraneo codice Gemnicensi, quem seculo decimo quarto pereleganter exaratum esse u. P. Leopoldus testatur.

24. Scala celi minor. Desideratur nomen Honorii in codice chartaceo Gemnicensi in folio annorum trecentorum. Nec opusculum Honorio tribuit P. Leopoldus nisi coniectando. Nobis id nichil aliud quam sermo quidam uidetur.

25. Liber duodecim questionum. Precipua harum questionum est: Num sanctus archangelus Michel beato Petro apostolo, an Petrus Micheli precedat? Honorius primas defert beato Petro c. 6, ubi hec eius uerba legas: Igitur quantum ordo seraphin precellit dignitate ordinem archangelorum, tantum precellit Petrus princeps apostolorum Michelem unum de ordine archangelorum. Hinc est quod Roma caput mundi Petro apostolo, non Micheli archangelo primatum regiminis obtulit, et uniuersa Ecclesia per orbem non solum in priuatis locis, sed etiam in precipuis urbibus episcopalem sedem Petro contulit. Ita Honorius. Opusculum in publicum emergit ex ms. cod. Gemnicensi quadringentorum annorum.

26. Questiones uIII de angelo et de homine. Erute sunt ex laudato eiusdem Carthusie ms. codice. Porro he questiones non sunt de nichilo, sed earum quedam res apud grauissimos auctores hodieque controuersas attingunt, cuiusmodi illa est: Cur Deus quosdam innocentes, uidelicet infantes, quos unda baptismatis non regenerauit, in miseria relinquat? Quod Honorius ait non plus a nobis posse inuestigari, quam illud possit indagari: cur angelos non fecerit archangelos, uel illos non fecerit thronos, uel feminas non fecerit uiros, uel bestias non fecerit aues, uel cur pauoni tantum decorem pennarum pre ceteris auibus dederit, et multa his similia. Omnia enim, quecunque uoluit, fecit et facit. Hec Honorius prudenter sane ac sobrie.

27. De anime exsilio et patria, alias De artibus. Libellum hunc idem nobis codex Gemnicensis bibliothece suggessit, curante P. Leopoldo, cuius beneuolentia et studio etiam sequentia omnia consecuti sumus. Eum Honorius cuidam Thome dicauit, cui librum quoque XII Questionum, numero 25 relatum, inscripsit. Argumentum totum asceticum est, quod uel solis inspectis capitum, in que id diuisimus, summariis complecteris.

28. De libero arbitrio. Libellus hic ab altero Honorii opusculo De libero arbitrio, quod ineuitabile dicitur, penitus diuersus est, tametsi doctrina utrisque contenta fere eadem sit. Eum Honorius nuncupat Godschalco cuidam, fide et opere sudanti in sancto proposito, uerbo et exemplo gregi Christi preposito, que innuere uidentur, Godschalcum abbatis munere alicubi functum fuisse. Opusculum in codice Gemnicensi quadringentorum annorum auctoritates Patrum Ambrosii, Augustini, Fulgentii, etc., excipiunt, ex quibus, ni fallimur, manifestum est Honorium in doctrina de libero arbitrio nichil aliud sentire aut tradere uoluisse, nisi quod a maioribus traditum accepisset.

29. De uita claustrali. Opusculum sub Honorii nomine una cum aliis certissimus eiusdem lucubrationibus comparet in codice Gemnicensi, in 8o, quem uen. Bertholomeus, Carthusianus Gemnicensis, et anno 1459 prior Carthusie Eysbacensis, exarauit.

30. De philosophia mundi lib. Iu. Exstant in Bibliothecis Patrum.

31. De solis affectibus seu affectionibus lib. I. Hunc male confundi cum Scala celi de gradibus uisionum, ex iis constat que ad numerum seu potius opusculum 14 adnotauimus.

32. Series Romanorum pontificum. Exstat in Patrum Bibliothecis.

33. De heresibus lib. I. Ibidem habetur. Manuscriptus multoque emendatior exstat in codice Mellic. Wolfgangi de Emerstorf, notato lit. L. 52, ex ueteribus exemplaribus exscripto.

34. Questiones et ad easdem responsiones in duos Salomonis libros, Prouerbia et Ecclesiasten. uide in Bibliothecis Patrum.

35. De Anima lib. I. Ita Trithemius De script. eccles., cap. 357. Sed uitioso codice deceptum uirum magnum fuisse, non dubitemus. Est itaque Honorii liber de anima nullo modo distinctus ab eiusdem libello de anima et de Deo ex S. Augustino, quem more dialogi exaratum in bibliotheca Mellicensi asseruari super num. 15 diximus.

36. Dialogus ex opusculis Augustini lib. I. Ita iterum Trithemius, quem falsum esse paulo ante dicta demonstrant. Nempe ex uno eodemque Honorii opere tria procudit Trithemius.

37. Epistolarum ad diuersos lib. I, secundum eumdem Trithemium. At de iis nos adhuc nichil uidemus.

38. Suum quid uirtutis de uirtutibus et uitiis. Hoc quid monstri sit, nondum assecuti sumus. Quidquid id tamen operis fuerit, certe inter Honorii, ni fallimur, opuscula in donatione Heinrici monachi hoc modo exprimitur. Que donatio quoniam in illustratione Honorii lucubrationum insigni nobis usui fuit, aliaque continet que ueterum opusculis lucem afferre possunt, eam integram hoc loco exhibere non grauabimur.


Isti sunt libri quos Frater Heinricus huic  contulit Ecclesie.

Psalterium insigniter expositum. Cantica canticorum mirabiliter exposita. Mattheus glosatus. Apocalypsis exposita. Item Cantica canticorum cum glosis. Clauis physice, scilicet liber de Perifision excerptus. Speculum Ecclesie, in quo sermones dulcissimi ad populum. Refectio mentium  , in quo sermones ad fratres in capitulo. Pabulum uite, in quo sermones in festis diebus. Elucidarium bene correctum. Offendiculum de incontinentia sacerdotum. Eucaristion de corpore Domini. Neocosmus de sex primis diebus. Scula celi de tribus celis. Gemma anime de diuinis sacramentis. Sacramentarium de mysteriis. Summa totius, in quo chronica ab initio mundi usque ad nostra tempora. Imago mundi in quo totus mundus describitur. Summa gloria de Apostolico et Augusto. Suum quid uirtutis de uirtutibus et uitiis. Sigillum sancte Marie, in quo Cantica ad personam sancte Marie exponuntur. Cognitio uite. Ineuitabile, in quo de libero arbitrio et predestinatione et gratia Dei disputatur. Anshelmus De libero arbitrio. Eucherius De Hebraicis nominibus. Isidorus breuiter  super totam Bibliothecam. Item sententie Isidori de utroque Testamento. Thimeus Platonis. Bucolica uirgilii. Theodolus. Musica Odonis. Serenus De medicina arte, in quo excerpta Bede de Gallieno et Ipocrate. Abacus Gerlandi. Priscianus abbreuiatus. Abbo De regulis. Focas De arte grammatica. Item libellus De penultimis. Libellus uersuum. Rhetorica Alerani. Excerpta de Martiano. Priscianus constructionum, in quo et exemplar metrorum. Liber orationum. Liber De luminaribus Ecclesie, id est de scriptoribus ecclesiasticis. Liber, in quo sancte cantilene. Excerpta de libris S. Augustini de Deo et anima. Questiones diuerse. Glose diuerse. Computus Dionysii Grece, in quo abacus et mappa mundi. Martyrologium, in quo diuerse pagine computi. Rodale, in quo septem liberales artes depicte. Item rodale, in quo Troianum bellum depictum. Item Rodale, in quo uaria pictura. Item Quaternio deuictus. Hucusque Donatio Heinrici in membraneo codice Gottwicensi in folio, manu seculi duodecimi.





Iu
FABRICIUS, Biblioth. med. et inf. lat., t. III, p. 277.

Honorius, Gallus, Augustodunensis, in Burgundia presbyter et scholasticus, circa annum 1130, Solitarii etiam nomine uenit in ueteri codice Gemme anime Ambrosiano, quem inspexit Mabillonius, pag. 14 Itineris Italici, et in Gothano commentariorum in Cantica, de quo D. Salomon Ernestus Cyprianus in Catalogo mss. Gothanorum, pag. 101, nec non, teste Bernhardo Pezio, in codice Zuetlensi Clauis Physice de naturis rerum, et alio Mellicensi utroque 500 annorum libro, cui titulum Ineuitabile Honorius imposuit. Quid quod inclusi uenit nomine in editione Norimbergensi Imaginis mundi an. 1491? Effigies eius ueteri codice librorum Iu De philosophia mundi, premissa Diario theologico Germanico Unschuldige Nachrichten uon Alten und Neuen Theologischen Sachen, an 1718. Catalogum scriptorum suorum siue ipse texuit, siue, quod magis credo, amicus eius subiecit libro quarto De luminoribus Ecclesie, capite ultimo, quem cum obseruationibus meis subiiciam, collatis etiam iis que laudatus Pezius in dissertatione isagogica ad tomum secundum Anecdotorum erudite obseruauit.

1. Elucidarium in tribus libellis, primum de Christo, secundum de Ecclesia, tertium de futura uita distinxit. Prodiit Promtuarium hoc siue Elucidarium sub Anselmi nomine Parisiis 1560, 8o, atque inter Anselmi Cantuariensis Opera. Alii Guibertum  Nouigentinum, alii Guilelmum Couentriensem Carmelitam, alii Augustinum ipsum uoluere auctorem. Huic Elucidario an. 1393 Elucidarium Elucidarii opposuit Nicolaus Eymericus. uide Iacobum Quetif tomo I, pag. 711 seq. uersionem Germanicam Elucidarii an 1414 scriptam uidit Pezius in bibliotheca Mellicensi.

2. Libellus De sancta Maria, qui Sigillum S. Marie intitulatur, expositio allegorica in Cantica canticorum, in Bibliothecis Patrum Colon. tom. XII, et Lugd. tom. XX, pag. 1217, ex editione Colon. 1540, 8o.

De predestinatione et libero arbitrio, qui Ineuitabile dicitur. Dialogum hunc edidit Georgius Cassander, Colon, 1552, 8o, unde recusus in Cassandri operibus pag. 623-639, atque inde ex Ioannis Conen, in Cassandri manes iniurii editione Antwerp. 1620-1624, 8o, in Bibliothecis Patrum, Paris. tomo IX, Coloniensi tomo XII, et in supplemento an. 1622, et Lugdunensi tomo XX, pag. 1128.

4. Libellus Sermonum, qui Speculum Ecclesie nuncupatur. Prodiit edente Ioanne Dietenbergio Colonie 1531, 8o, cum Feliciarii  sermonibus.

5. De incontinentia sacerdotum, qui Offendiculum appellatur. Non exstat.

6. Summa totius, de omnimoda historia. uideri possit diuersum ab hoc esse, pro eodem habitum a Posseuino breue De etatibus mundi Chronicon, ab orbe condito ad auctoris tempora, quod libri quinti locum occupat inter septem Honorii libros, editos Basilee 1544, 8o et cum libro De temporibus  tertius liber est in Imagine mundi, edita Spire 1583, 8o. Iidem uidentur quos in bibliotheca Cesarea exstare testatur Lambecius, II, pag. 3 et 70. Honorii De mundo et temporum et rerum ad Conradum III, siue annum Christi 1137, successione libri III. Certe nondum hactenus in lucem prolata est, que ab Arnoldo Wion tomo I Ligni uite, pag. 426, inter Honorii scripta memoratur Summa Historiarum, siue Chronicorum, magnum opus; erat olim apud Lazium, sed nunc est in bibliotheca imperatoris, uienne mss. Hec est Chronica solemnis laudata Theodorico Engelhusio, desinens in Lucio III siue in anno 1181.

7. Gemma anime, de diuinis officiis, de officio Misse, de ministris Ecclesie, de horis canonicis et totius anni solemnitatibus et cerimoniis. Lips. 1514, 4o, recusum in Speculo antique deuotionis, Colon. 1549, fol., uulgato per Ioannem Cochleum cum Amalario, Walafrido Strabone, Liturgia Basilii ex ueteri uersione, Expositione Misse, et scriptore uite S. Bonifacii martyris et catalogo episcoporum atque archiepiscoporum sedis Moguntine. Deinde inter eiusdem argumenti scriptores Colon. 1568, Rom. 1590, Paris. 1610, fol., et in Speculo misse uenet. atque in Bibliothecis Patrum Colon. tom. XII, Lugd. tom. XX. Citatur a Theodorico Engelhusio.

8. Sacramentarium, de sacramentis, siue de causis et significatu mystico rituum diuini in Ecclesia officii, quod Honorius profitetur se collegisse ex sanctorum scriptis, ut quibus deest librorum copia, per hoc compendium illorum subleuetur inopia. Primus edidit uir celeber. Bernardus Pez tom. II. Anecdot., p. 249-545.

9. Neocosmus de primis sex diebus. Hoc est Hexameron quod ab eodem Pezio uulgatum habemus tom. II Anecdotorum, pag. 71-88.

10. Eucaristicon de corpore et sanguine Domini, siue Eucaristion, quod interpretatur bona gratia: idem laudatus Pezius edidit tom. II Anecdot., pag. 349-362.

11. Cognitio uite de Deo et eterna uita. Exstat in appendice Operum S. Augustini, edit. Benedictin., tom. uI, edit. Amst., p. 649. Sub Augustini nomine de S. Trinitate ex libro occurrit ex hoc libro fragmentum Grece cum Latina uersione editum Basil. 1678, 8o, a Ioanne Leunclauio post Legationem Manuelis Comneni ad Armenios, p. 584-599.

12. Imago mundi de dispositione orbis. Prodiit in duos diuisa libros . Primus inter libros septem Basil. 1544, 8o, sed iam ante cum libro secundo de temporum differentia et tertio de rerum successione usque ad annum Christi 1137 prodiit sub nascentis typographie initia sine loco et anno  in fol. et Norimb. 1491, fol., Basil. 1497, 4o, et Spire 1583, 8o, et sub Anselmi nomine Basil. 1497, 4o, et in Bibliothecis Patrum Colon. tom. XII, et Lugd. tom. XX, pag. 964.

13. Summa gloria et Apostolico et Augusto, siue de precellentia sacerdotii pre regno, in Bernardi Pezii tom. II Anecdot., p. 179-198.

14. Scala celi de gradibus uisionum. Scala maior, Dialogus de ordine cognoscendi Deum in creaturis per gradum triplicem, corporalem, spiritualem et intellectualem. In Bernh. Pezii Anecdotis, t. II, p. 157-170; et Scala minor de gradibus siue uirtutibus caritatis, id pag. 173-176.

15. De anima et de Deo quedam de Augustino excerpta, sub dialogo exarata. Hoc in codice Mellicensi serius repertum, deinceps publicaturum se laudatus Pezius recepit, qui notat ex uno hocce scripto duo fecisse Trithemium cap. 357, unum de anima, et alterum, dialogum ex opusculis Augustini.

16. Expositio totius Psalterii cum Canticis, miro modo  , ad Cunonem abbatem. Ex hac prefationem cum expositione psalmi X, LI, LI, C, C, CL, edidit Pezius tom. II Anecdot., p. 97-154, ubi notat Honorium finito Psalterio exposuisse etiam Cantica que in laudibus quotidie dicuntur, uti et Cantica: Benedictus, Magnificat. Nunc dimittis, Orationem Dominicam et Symbolum apostolorum. In prefatione Honorius ait Psalterium se Gallicum, non Romanum explanaturum: quia in nostris Ecclesiis psallimus. Est autem Gallicum Psalterium, quod a LXX Interpretibus  est translatum: Romanum autem quod a Symmacho uel nescio a quo alio est interpretatum.

17. Cantica canticorum exposuit ita ut prius exposita non uideantur. Commentarium hunc primus edidit Andreas Schottus in Bibliotheca Patrum, Colon. 1618, recusum in aliis editionibus, ut Lugd. tom. XX, p. 1153-1217. Prologus breuis uulgatus ab Edmundo Martene tom. I Anecdotorum, p. 363 seq.

18. Euangelia que B. Gregorius non exposuit. Nusquam exstat.

19. Clauis physice de naturis rerum, excerptus de quinque libris cuiusdam Chrysostomii. Incipit: Cum multos mente intuear. Opus hoc diuersum a quatuor libris De mundi philosophia, editurum se pollicitus est clarissimus Pezius.

20. Refectio mentium  de festis Domini et sanctorum. Non exstat.

21. Pabulum uite, de precipuis festis. Non exstat.

22. Liber de luminaribus Ecclesie, in quatuor libellos distributus, quorum primum ex Hieronymo, ex Gennadio secundum, tertium ex Isidoro contraxit Honorius, quartum uel ipse addidit, uel ex Beda aliisque collegit. Hic sextus est inter libros septem, editos Basil. 1544, 8o. Deinde cum Hieronymo, Gennadio, Isidoro, Sigeberto et Henrico Gandauensi, curante Suffrido Petri Col. 1580, 8o, et in Auberti Mirei Bibliotheca Ecclesiastica, Antw. 1639, quam cum auctario recudendam dedi Hamb. 1718, fol. Denique in Bibliothecis Patrum.

Preter hec Honorio ipsi, uel eius amico memorata, referre deinceps iuuat et hec edita quidem:

De philosophia mundi libros Iu, qui locum tertii occupant in septem libris Honorii editis Basil. 1544, 8o, recusi etiam in Bibliothecis Patrum.

De solis affectibus, inter eosdem septem liber quartus pag. 277, Basil. 1544, 8o, in Patrum Bibliothecis.

De heresibus librum in eadem Basileensi sylloge septimum, et in Bibliothecis Patrum, et Helmstadii 1611, 4o, cum Harmenopuli, Greci scriptoris Catalogo heresium et Fidei professione, Latine.

De decem plagis Aegypti, spiritualiter. Edidit Bernardus Pez tom. II Anecdotorum, pag. 91-94.

Librum XII Questionum ad Thomam. Ibid,. p. 201-212, ubi inter alia capite 6, pag. 208, legas hec uerba - Quantum ordo seraphim precellit dignitate ordinem archangelorum, tantum precellit Petrus, princeps apostolorum, unum de ordine archangelorum.

Librum uIII Questionum de angelo et homine. Ibid., pag. 215-224.

Libellum de anime exsilio et patria, alio titulo De artibus, quas sub decem ciuitatum describit imagine, grammatica, rhetorica, dialectica, arithmetica, musica, geometria, astronomia, physica, mechanica, economica. Ibid., pag. 227-234.

Libellum de libero arbitrio, ad Gotschalcum . Ibid., p. 237-246. Afferuntur loca ex Ambrosio, Anselmo, Augustino, Fulgentio, Gregorio Magno, Ioanne Chrysostomo, Isidoro et Petro .

Questiones et ad easdem Responsiones in duos Salomonis libros, Prouerbia et Ecclesiasten. Colon. 1540, 8o, atque in Patrum Bibliothecis.

Seriem Romanorum pontificum, quorum amplius XXX martyrio sunt coronati. Occurrit in iisdem Bibliothecis Patrum, ut t. XX Lugd., pag. 1026-1027.

Nusquam exstant liber epistolarum ad diuersos, cuius meminit Trithemius: neque Suum quid uirtutis, de uirtutibus et uitiis, quod apud Pezium nominatur inter libros Honorii quos frater Henricus olim Gotwicensi contulit Ecclesie, sed temporum iniurie abstulerunt.

uidetur nescio quod opus quoddam suum notare Honorius ante prologum in Gemmam anime ita scribens : Postquam Christo fauente, pelagus Scripture prospero cursu in summa totius transcurri, atque naufragosam cymbam per syrtes et piratas multo sudore euectam uix ad optatum littus appuli, rursus habitatores Sion me in fluctus cogitationum intruditis, etc.

Ad Glossulas suas super Platonem remittit lectorem lib. I De philosophia mundi, cap. 15. Id. p. 999.

Honorius Augustodunensis. Libellus De gemma anime inscriptus exstat apud me in ms. codice ueteri membranaceo, multisque uariantibus lectionibus ab editis discrepat, quare non inanem operam daturum credo illum, qui ad ueteres mss. codices recensitum opusculum istud recuderet. Atque in primis animaduertisse iuuat in codice illo ms. inscribi opusculum illud non quidem ut in editis Gemma anime, sed Gemma Ecclesie. Tum in ipso priori operis capite additamenta quedam occurrunt non spernenda; etenim post illud uerbum prodesse, additur in nostro: quatenus memoriam tui omnium orationibus iuqiter liceat interesse, etc. MANSI.





u.



Antonius HIERAT pio lectori salutem.

Damus en, Lector, uno fasce publici boni gratia colligata Honorii Augustodunensis, que quidem ad nos exstant, Omnia, recensita nunc demum a P. Schotto Soc. Iesu, amico nostro singulari, etsi membranis antiquis calamo exaratis hic destitueretur. Sed quid Basilee primum typis Cratandri ex parte ea in lucem protulit, is quatuor se nactum codices perantiquos Imaginis mundi, eosque inuicem commisisse profitetur. Altera uero editio, quadragesimo post anno secuta, eius seculi anno octogesimo quarto post millesimum quingentesimum, Spire Nemetum Bernadi Albini typis, ea longe et emendatior fuit et locupletior uno libro. Hoc opus uideo etiam a Ioan. Trithemio abbate Spanheimensi Hugoni uictorino attribui; non nemo Anselmo Cantuariensi ascribit: forte quod eadem tractantes titulum sue Cosmographie tribuerint eumdem. Adhec Inclusi, alii Solitarii dant cognomentum; plerique presbyteri, ut eumdem esse equidem opiner. Tertio denique pedatu accessit nostre editioni eiusdem Honorii Gemma anime, seu De diuinis officiis, rituque sacrificii misse libri quatuor, in quibus et de horis agitur canonicis: quos libros auctor Honorius libro De luminaribus Ecclesie, seu ecclesiasticorum Scriptorum extremo, suas enumerans uigilias, pro suis agnoscit; et principium de more Trithemius, ut legitimum, commemorat. Exiit hoc opus Lipsie quondam anno eius seculi quarto decimo post millesimum quingentesimum; et nuper Lutetie uulgatum in Liturgicis nichilo emendatius, cum tertia ueterum Patrum Bibliothece editione. Nos uniuersa edita coniunximus, ut uides, et paulo quam antea meliora fecimus, imo et locupletoria. Accessere etenim in Prouerbia et Ecclesiesten Comment. et in Cantica canticorum.



HONORII AUGUSTODUNENSIS OPERUM PARS PRIMA DIDASCALICA ET HISTORICA.





DE PHILOSOPHIA MUNDI LIBRI QUATUOR.

*



INCIPIUNT CAPITULA.


LIBER PRIMUS.

    CAP. I. Quid sit philosophia.
    CAP. II, III. Que sunt et non uidentur, et que uidentur.
    CAP. Iu. Quid sit perfecte aliquid cognoscere.
    CAP. u. Quibus rationibus probetur Deum esse.
    CAP. uI, uII. Quare Pater dicatur potentia, Filius Sapientia.
    CAP. uIII. De genitura Filii.
    CAP. IX. Quare Spiritus sanctus uoluntas dicatur.
    CAP. X. Cur a Patre et Filio procedat.
    CAP. XI. De ceternitate ipsorum.
    CAP. XII. Quare uni persone quedam attribuantur, cum sine alia nichil operetur.
    CAP. XIII. Cur Filio incarnatio attribuatur?
    CAP. XIu. Cur Spiritui sancto peccatorum remissio?
    CAP. Xu. De anima mundi, que?
    CAP. XuI. Quid sit celeste animal et ethereum?
     CAP. XuII. Quid ereum.
    CAP. XuIII. Quid humectum.
    CAP. XIX. Utrum corpora sint uel spiritus angeli?
    CAP. XX. De demonibus.
    CAP. XXI. De elementis multa.
    CAP. XXII. De creatione piscium et auium.
    CAP. XXIII. De creatione ceterorum animalium et hominis, et quo tempore facta mundi creatio sit.




LIBER SECUNDUS.
    CAP. I. Quid sit ether, et ornatus illius.
    CAP. II. Quod aque congelate super ethera non sint.
    CAP. III. Quid illud: Diuisit aquas que sub firmamento sunt.
    CAP. Iu. Quod super ethera nichil uideatur.
    CAP. u. Quot modis auctoritas loquatur de superioribus
     CAP. uI. De firmamento et stellis.
    CAP. uII. De infixis stellis, utrum moueantur.
    CAP. uIII. Quot circuli dicantur esse in firmamento.
    CAP. IX. Qui sint uisibiles.
    CAP. X. Ubi incipiat Galaxias.
    CAP. XI. De zodiaco, et unde dicatur.
    CAP. XII. De dispositione signorum.
    CAP. XIII. De inuisibilibus circulis.
    CAP. XIu. De duobus coluris.
    CAP. Xu. De horizonte et meridionali circulo.
    CAP. XuI. De motu firmamenti et de polis.
    CAP. XuII. De Saturno, et quare aliqua stella dicatur frigida, et quot modis nomina qualitatum rebus attribuantur.
    CAP. XuIII. De Ioue.
    CAP. XIX. De Marte.
    CAP. XX. De uenere.
    CAP. XXI. Eadem stella Lucifer et Hesperus quomodo eadem.
     CAP. XXII. De Mercurio.
    CAP. XXIII. De statu et retrogradatione predictarum stellarum, et solem esse sub Mercurio et uenere, et de circulis ipsorum.
    CAP. XXIu. Quando circuli ueneris et Mercurii liberius appareant.
    CAP. XXu. Utrum planete moueantur cum firmamento uel contra.
    CAP. XXuI. Quare sol oblique mouentur, et de hieme et uere.
    CAP. XXuII. Unde altius moueatur infirmi in uere et in autumno, et de quatuor anni temporibus.
    CAP. XXuIII. Quid sit naturalis et usualis dies.
    CAP. XXIX. Unde inequalitates et equalitates dierum.
    CAP. XXX. Unde eclipsis sit, et quod singulis mensibus non contingat.
    CAP. XXXI. Quare luna non habeat splendorem et calorem, et de nouilunio et plenilunio.
     CAP. XXXII. De eclipsi lune, et quare singulis mensibus non contingat, et de figuris umbrarum.




LIBER TERTIUS. DE METEOROLOGICIS.
    CAP. I. De ere.
    CAP. II. Qualiter quinque zone sint in ere.
    CAP. III. Que diuersitates ex ere in terra sint.
    CAP. Iu. Unde sint pluuie.
    CAP. u. Quare solis radii et calor ad terram tendant.
    CAP. uI. Quare sol calefacit terram, et non ignis superior.
    CAP. uII. Quod ante finem mundi gutte sanguinis cadent, uel quare dicatur sanguinem pluere.
    CAP. uIII. Unde grando et nix.
    CAP. IX. Quare niues nunquam contingant estate, cum in ea contingat grando.
    CAP. X. De tonitruis et fulminibus.
     CAP. XI. Quare in sola estate contingant fulmina.
    CAP. XII. De eo quod stelle uidentur aliquando cadere.
    CAP. XIII. Quod cometa non sit stella.
    CAP. XIu. De refluxionibus Oceani.
    CAP. Xu. De ortu uentorum.
     CAP. XuI. Unde quedam aqua dulcis, quedam salsa.
    CAP. XuII. Quod aqua celata et attenuata fontes dulces gignat.
    CAP. XuIII. Unde putei habeant humores.
    CAP. XIX. Unde aqua putei et fontis in estate sit frigida, in hieme calida.
    CAP. XX. Unde exustio, uel diluuium.
    CAP. XXI. Unde sit quod in lunatione modo crescunt humores, modo decrescunt.




LIBER QUARTUS.
    CAP. I. De terra et mundo.
    CAP. II. De diuersis qualitatibus.
    CAP. III. De habitatoribus eius.
    CAP. Iu. De terminis Asie, Africe et Europe.
    CAP. u. Unde in quibusdam montibus perpetue sint niues.
    CAP. uI. Quas qualitates ontrahat terra ex diuersis  uentis.
    CAP. uII. De insertis arboribus.
    CAP. uIII. Quid sit sperma.
    CAP. IX. Quare in pueritia coitus non contingat.
    CAP. X. De matrice.
    CAP. XI. Que sit causa sterilitatis.
    CAP. XII. Si aliqua nolens possit concipere.
    CAP. XIII. De superfluitatibus.
    CAP. XIu. Quare homo cum natus est non graditur.
    CAP. Xu. De formatione hominis in utero.
    CAP. XuI. Unde puer pascatur in utero.
    CAP. XuII. De natiuitate et quare nati in septimo mense uiuant.
    CAP. XuIII. De infantia et sensu.
    CAP. XIX. De digestionibus et lapide urine.
    CAP. XX. Quod homo naturaliter sit calidus et humidus, et unde longus et paruus, aracilis et arossus.
    CAP. XXI. De somno.
     CAP. XXII. Unde somnia, et de animali et spiritali uirtute.
    CAP. XXIII. De capite.
    CAP. XXIu. De cerebro.
    CAP. XXu. De oculis.
    CAP. XXuI. Qualiter uisus fiat.
    CAP. XXuII. De contuitione, et intuitione.
    CAP. XXuIII. De auditu.
    CAP. XXIX. Quid sit anima.
    CAP. XXX. Que actiones sint anime et corporis.
    CAP. XXXI. Quomodo motus corporis contingant.
    CAP. XXXII. Qualiter anima sit in homine.
    CAP. XXXIII. De tempore coniunctionis illius cum corpore.
    CAP. XXXIu. De uirtutibus, seu potentiis anime.
    CAP. XXXu. Quare non discernat et intelligat infans.
    CAP. XXXuI. De iuuentute et senectute.
    CAP. XXXuII. Qualiter potissimum magister sit querendus.
     CAP. XXXuIII. Qualem esse discipulum oporteat.
    CAP. XXXIX. Qualis complexio doctrine sit conueniens.
    CAP. XL. Que etas, et quis dicendi terminus: quis et uite.
    CAP. XLI. Quis sit ordo in discendo adhibendus.





LIBER PRIMUS.



PRAEFATIO.


Quoniam, ut ait Tullius in prologo Rhetoricorum, »eloquentia sine sapientia nocet; sapientia uero sine eloquentia, etsi parum, tamen aliquid cum eloquentia  autem maxime prodest,« errant qui, postposita proficiente et non nocenti, adherent nocenti et non proficienti. Id namque agere est Mercurii et Philologie coniugium  , tanta cura uirtutis et  Apollinis quesitum, omnium conuentu deorum approbatum, soluere. Id etiam est gladium semper acuere, sed nunquam in prelio percutere. Multos tamen nomen magistri sibi usurpantes, non solum hoc agere, sed etiam aliis sic esse agendum iurantes cognoscimus; nichil quippe de philosophia scientes, aliquid se nescire confiteri erubescentes, sue imperitie solatium querentes, ea que nesciunt, nullius utilitatis minus cautis predicant. Sed, quia, ut ait Terentius: Non est mirum si meretrix impudenter agit  , impudentia illorum postposita, de philosophia aliquid dicere proposuimus, ut diligentibus ipsam pro posse nostro proficiamus; non diligentes uero ad diligentiam excitemus. Incipientes igitur a »prima causa rerum Deo,« usque ad hominem continuabimus  tractatum, de ipso homine multa dicentes, illud autem principium dictionis ponentes, ut si aliquid in hoc opere imperfectum uideatur, humane imperfectioni deputetur; nec ideo, quod in eo utile erit, uituperetur. Neque enim propter unum male dictum, bona uituperanda, sicut nec propter bene dictum, mala laudanda. Quandoque enim uigilat Thersites et dormit Ulysses,

Atque operi longo fas est obrepere somnum  .
De philosophia igitur tractare incipientes quid sit philosophia dicamus.



CAP. I.---Quid sit philosophia.

Philosophia est eorum que sunt et non uidentur et eorum que sunt et uidentur uera comprehensio.



CAP. II.---Que sunt et non uidentur.

 Sunt et non uidentur incorporalia: Sensus enim extra subiectam materiam nichil potest.



CAP. III.---Que sunt et esse uidentur.

Sunt, et esse uidentur corporalia, seu diuinum, seu caducum habeant corpus. Corpora namque subiacent spiritui. Cum igitur in cognitione utrorumque sit philosophia, de utrisque disseramus, inchoantes ab eis que sunt, et non uidentur. Sunt autem hec; Creator anima mundi demones, anime hominum.



CAP. Iu.---Quid sit perfecte aliquid cognoscere.

Sed quoniam Creator omnibus prior est, omnia enim ab ipso habent existere, et ipse a nullo; ab ipso incipiamus. Sed quia dicunt sancti in hac uita  non posse Deum perfecte cognoscere, quid sit perfecte aliquid cognoscere, ostendamus, ut cognoscatur quia Creator in hac uita perfecte cognosci non possit. Undecim sunt que inquiruntur circa unamquamque rem: An sit, quid sit, quantum sit, ad quid sit, quale sit, quid agat, quid in ipsum agatur, ubi sit, qualiter in locum situm sit, quando sit, quid habeat. Perfecte ergo aliquid cognoscere, est ista undecim de illo scire. Sed, quamuis sciamus Deum esse, quid sit perfecte non comprehendimus. Quantitas uero eiusdem, qui omnia implet, angustias nostri pectoris excedit. Relationi illius explicande, humana sapientia deficit. Qualitates illius non comprehendimus;  actionibus eius enarrandis infinite lingue non sufficiunt. Quid in ipsum agatur, non potentia agentis, sed permissio est uolentis. Ubi sit, supra omnia, infra omnia totus et integer? Qualiter in loco sit, qui localis non est. De tempore uero illius, qui ante omne tempus est. Quid habet, qui omnia palmo continet, nullus perfecte explicare potest. Nec ergo illum omnino ignoramus, quem esse scimus: nec perfecte cognoscimus, de quo predicta ignoramus.



CAP. u.---Quibus rationibus probetur quod Deus sit.

Et quoniam diximus in hac uita sciri Deum esse; rationes quibus etiam incredulis hoc possit probari, aperiamus: scilicet per mundi creationem, et quotidianam dispositionem. Cum enim mundus ex contrariis  sit elementis calidis et frigidis, humidis et siccis; uel natura operante, uel casu, uel aliquo artifice, in compositione mundi illa coniuncta sunt, sed proprium est nature semper contrarium fugere, et simile appetere: non ergo natura contraria elementa coniuxit. Casu uero coniuncta non sunt: si enim casus mundum operatus esset, quare domum uel aliquid tale, quod leuius est non faceret? Iterum si casus mundum operatus fuisset, alique cause precessissent mundum, quarum concursus operaretur illum. Est enim casus, inopinatus rei euentus, ex causis confluentibus. Cum ergo nichil precessit mundum preter Creatorem, casu non est factus mundus, igitur aliquo artifice. Artifex uero ille homo non fuit. Ante enim mundus est factus quam  homo; nec angelus quidem, cum angeli cum mundo creati sint. Deus igitur est qui mundum fecit.

Per quotidianam uero dispositionem, idem sic probatur. Ea que disponuntur, sapienter disponuntur. Ergo aliqua sapientia: nichil enim sine sapientia, sapienter disponitur. Sapientia autem illa, uel diuina, uel angelica, uel humana. Humana uero non est, que res facit uiuere et loqui. Nam, si humana sapientia formam hominis, uel alterius animalis operatur, motum illi et uitam conferre non potest. Angelica uero sapientia, quomodo angelos ipsos disponeret? Diuina igitur sapientia est, que hoc fecit. Sed omnis sapientia alicuius sapientia est? Est ergo, cuius est illa sapientia, nec idem est angelus  nec homo: Deus ergo. Sic per quotidianam disputationem peruenitur ad diuinam sapientiam, per sapientiam ad diuinam substantiam. Unde diuina sapientia dicitur signaculum, et imago Diuini tatis. In hac Diuinitate omnium conditrice, et omnia gubernante, dixerunt philosophi inesse potentiam operandi, sapientiam, uoluntatem. Si enim potuit et nesciuit, quomodo tam pulchra fecit? Si iterum fecit et noluit, uel ignorans, uel coactus fecit. Sed quid ignoraret, qui etiam nouit cogitationes hominum? quis cogeret illum qui omnia potest? Est ergo in Diuinitate, potentia, sapientia, uoluntas: quas sancti tres personas uocant, uocabula illis a uulgari,  propter affinitatem quamdam transferentes, uocantes potentiam diuinam Patrem, sapientiam Filium, uoluntatem Spiritum sanctum.



CAP. uI.---Quare potentia dicatur Pater.

Potentia dicitur Pater, quia omnia creat, et paterno affectu disponit.



CAP. uII.---Quare sapientia Filius.

Sapientia uero dicitur Filius a Patre ante secula genitus, et tamen illi ceternus: quia ut filius temporaliter est a patre, ita sapientia eternaliter et substantialiter est a potentia.



CAP. uIII. De genitura Filii.

Et quoniam diximus Filium genitum a Patre, et tamen illi ceternum esse, de illa genitura aliquid dicamus: illud ante orantes, ne si inueniatur illud:  Generationem eius quis enarrabit?  putetur nobis officere. Illud enim dictum est, non quia impossibile est, sed quia difficile est. Pater ergo genuit Filium, id est, diuina potentia genuit sapientiam, quando prouidit qualiter crearet res, et creatas disponeret, et quia ante secula hic prouidit, ante secula sapientiam, id est, Filium genuit: et hic ex se, non ex alio, quia neque alicuius doctrina, neque usus experientia, sed propria natura hoc scire habuit, ex quo ante fuit, si fas est dicere, de eterno, ex quo hoc sciuit, non fuit quin ista sciret. Sic ergo eternus est, quia sapientia eterna est. Sic igitur Pater genuit Filium ceternum, sibi consubstantialem.



CAP. IX.---Quare uoluntas Spiritus sanctus.

 uoluntas uero diuina dicitur Spiritus sanctus. Est autem proprie spiritus halitus. Sed quia in spiritu et anhelitu, sepe uoluntas hominis perpenditur, aliter enim spirat letus, aliter iratus, diuinitatem translatiue uocauerunt spiritum, sed sanctum.



CAP. X.---Quare a Patre et Filio procedat.

Spiritus iste a Patre et Filio procedit, quia uoluntas diuina et bonitas inde, quod ita potens, et sapiens Deus effectu ostenditur: nichil enim est Spiritum sanctum a Patre et Filio procedere, aliud, quam diuinam uoluntatem ex potentia et sapientia usque ad creationem et gubernationem rerum extendere.



CAP. XI. De ceternitate ipsorum.

Hec bonitas et uoluntas, Patri ceterna est et  Filio. Non enim fuit potens et sapiens, ita quod non esset bonus et creare uolens: quia idem est Deo et esse, et bonum esse, et ante tempora uoluit, quod fecit. Nulla enim est in eo mutabilitas, ceterna est ergo predictis uoluntas diuina et bonitas. Sed hec personarum Trinitas, est essentie unitas. Una enim est substantia, potentia diuina, et sapientia, et bonitas.



CAP. XII.---Quare quedam uni de personis attribuantur, cum sine alia nichil operetur.

Que quamuis in omnibus cooperetur, nunquam enim diuina potentia aliquid agit sine sapientia et uoluntate, nec sapientia sine potentia et uoluntate, nec uoluntas sine potentia et sapientia, tamen quedam  opera referuntur potentie, et sic Patri; que dam sapientie, et inde Filio; quedam uoluntati, et ideo Spiritui sancto. Attribuitur potentie, id est Patri, Filii missio; quam tamen operata est sapientia et uoluntas.



CAP. XIII.---Quare Filio attribuitur incarnatio.

Attribuitur sapientie, id est Filio incarnatio; quam tamen operata est potentia et uoluntas, et merito sapientie ascribitur. Cum enim tam potens esset, quod de potestate diaboli humanum genus sola uoluntate eripere posset, maluit tamen diuinitatem coniungere humanitati, ut qui Deum et hominem reconciliaret, in se, quod hominis est et Dei haberet. Si enim Deus tantum esset, nunquam diabolus in eum manus iniiceret. Quippe quomodo seruus in  Filium potentis Domini cognitum, manum iniiceret? Unde scriptum est: Si cognouissent, nunquam Filium Dei crucifixissent . Si iterum tamen homo esset, quomodo captiuus homo captiuum liberaret? Omnes enim peccauerunt, et egent gratia Dei . Redemptor igitur noster Deus fuit et homo, et adhuc est, ut ex diuinitate saluare posset, et ex humanitate diabolum lateret, ut cum preter ius et fas diabolus innocentem inuaderet, potestatem sibi commissam iuste amitteret.



CAP. XIu.---Quare Spiritui sancto peccatorum remissio tributa.

uoluntati uero et bonitati diuine remissio peccatorum attribuitur, quia ex uoluntate et bonitate condonat, quod ex potentia et sapientia quam cito  factum est, punire posset. Sed, quia dum loquimur de Diuinitate, angustias nostre scientie transgressi sumus, tacentes interim de ea, ad reliqua transeamus, illud orantes; ne si aliquid, quod scriptum non sit alibi, hic inueniatur, heresis iudicetur: non enim quia scriptum non est, heresis est, sed si contra fidem est. In particula superiori, de his que sunt et non uidentur primum posuimus Creatorem Deum, animam mundi. Finito igitur tractatu de creatore, de anima mundi aliquid dicamus.



CAP. Xu.---De anima mundi.

Anima mundi, secundum quosdam Spiritus sanctus est: diuina enim bonitate et uoluntate, que Spiritus sanctus est, ut prediximus, omnia uiuunt que in mundo uiuunt. Alii dicunt Animam mundi  esse naturalem uigorem, rebus a Deo insitum, quo quedam uiuunt tantum, quedam uiuunt et sentiunt, et discernunt. Non est aliquid quod uiuat et sentiat et discernat, in quo ille naturalis uigor non sit. Tertii dicunt, Animam mundi esse quamdam incorpoream substantiam, que tota est in singulis corporibus quamuis propter quorumdam tarditatem corporum, non idem in omnibus exercet uel operatur: quod uolens significare uirgil. ait:

Seminibus quantum non noxia corpora tardant. .

In homine ergo est illa propria anima. Si aliquis concludat: Ergo in homine sunt due anime: dicimus, non; quia non dicimus animam mundi esse  animam, sicut non dicimus caput mundi esse caput. Hanc dicit Plato ex diuidua et indiuidua substantia esse excogitatam, et ex eadem natura et diuersa. Cuius expositionem si quis querat, in Glossulis nostris super Platonem inueniet.

Tertium genus de eis que sunt et non uidentur, diximus demones esse: de quibus tractare incipientes, dicamus quot illorum sunt ordines, et quare uocati sunt demones



CAP. XuI.---Quid sit celeste animal et ethereum.

Tres igitur demonum ordines uoluit Plato esse, a superiori usque ad imum, nichil sine rationali creatura esse affirmans. Dicit enim in firmamento esse quoddam rationale animal, quod ita definit: Animal rationale, immortale, celeste, impatibile; stellas uidelicet  in firmamento, de quibus in suo loco dicemus: sunt enim de eis que sunt et uidentur. Deinde dixit in ethere esse quoddam genus inuisibilis animalis, id est a firmamento usque ad lunam, primum in ordine demonum, quod ita definitur: Animal rationale, immortale, impatibile, ethereum. Cuius est officium soli diuine contemplationi uacare, et de eius contemplatione uiuere.



CAP. XuII.---Quid erium.

In inferiori uero loco, scilicet circa superiorem partem eris, uel uicine lune, dicit aliud esse genus, cuius hec est definitio: Animal erium, rationale, immortale, patibile, diligentiam hominibus impertiens. Cuius est secundum idem officium deferre preces hominum Deo, et uoluntatem Dei hominibus,  uel per somnia, uel signa, uel intimam aspirationem uel uocalem admonitionem dicitur patibile; quia, cum diligat bonos congaudet illorum prosperitati, compatitur aduersitati.



CAP. XuIII.---Quid humectum.

Tertius ordo est, in hac humecta parte eris, quod ita definitur: Animal humectum, rationale, immortale, patibile. Cuius est officium humanitati inuidere, ex inuidia insidiari: quia unde descendit per superbiam, homo per humilitatem ascendit, et est ita luxuriosum, quod alioquin commiscet se mulieribus, et aliquando generat. Unde incubi dicuntur demones, qui sic concunbunt. Qui differunt ab aliis demonibus, in hoc quod duo primi ordines dicuntur  , id est bonum scientes: enim est bonum, sciens. Isti uero dicuntur , id est malum scientes, enim malum est. Ne abhorreas nominis communitatem, quod illi et isti dicuntur demones, quasi scientes: cum illi et isti angeli dicantur, unde malus angelus et bonus. Inferiorem partem mundi, id est terram habitat animal rationale, mortale, id est homo, de quo in suo loco dicemus .



CAP. XIX.---Utrum corpora sint uel spiritus.

De predictis demonibus queritur utrum corpora habeant, cum animalia sint, et omne animal dicatur corpus, an sint spiritus, ut ait propheta: Qui facit angelos suos spiritus . Inde dicunt quidam quod corpora sint, sed ita subtilia quod sensu  percipi non possint. Unde respectu nostrorum, que spissa sunt et grossa, dicuntur spiritus: quemadmodum er quamuis corpus sit, propter subtilitatem uocatur spiritus: et hic affirmante autoritate beati Gregorii qui in Moralibus loquens de angelis ait: Comparatione quidem nostrorum corporum angeli dicuntur spiritus, sed comparatione illius summi et incircumscripti spiritus, corpora sunt dicenda. Hoc iterum probat autoritas beati Augustini, qui in Enchiridio quodam tale ponit capitulum: Qualia corpora angeli habeant . Alii dicunt illos non esse corpora sed spiritus, sed quia ubique non sunt, et de loco ad locum mouentur comparatione summi Spiritus, qui ubique totus et integer est, a beato Gregorio corpora dicti sunt; nec  inde sequitur quod sint corpora; sicut est illud: Sapientia huius mundi, stultitia est apud Deum : non quia Deus sapientiam huius mundi stultitiam reputet, sed quia ad comparationem Dei sapientie, stultitia est: nec inde ideo sequitur quod sit stultitia. De illo capitulo beati Augustini qualia corpora habeant angeli , dicunt beatum Augustinum ibi loqui de corporibus que assumunt, quando hominibus apparent, utrum uera sint corpora an non: nec tamen dicit ea esse corpora. Nos uero plus illorum sententie accedimus, qui dicunt esse spiritus.



CAP. XX.---De demonibus.

Nec uideatur esse alicui inconueniens, quod Plato dicit duo esse genera calodemonum, cum etiam  Scriptura dicat nouem esse ordines angelorum. Plato enim diuisit ea secundum loca: sed diuina pagina secundum officia. In duobus ergo illis generibus continentur nouem ordines angelorum et e conuerso. Post tractatum De Creatore et anima mundi et de demonibus, restat tractare de Anima hominis. Sed quia de homine locuturi sumus, usque ad illum locum de eius anima loqui differamus, ut sit unus et continuus tractatus De homine et eius anima.

Hactenus de illis que sunt, et non uidentur nostra disseruit oratio, nunc ad ea que sunt et uidentur, stylus conuertatur; sed antequam initium dicendi faciamus, petimus ut si loquentes de uisibilibus, probabile et non necessarium dicamus, uel necessarium  et non probabile, non inde uituperemur: ut philosophi enim, necessarium, etsi non probabile, ponimus: ut physici uero, probabile, etsi non necessarium, adiungimus. Sed illud uideatur, si aliqui inter modernos probabilius inde tractauerunt. Tractaturi igitur de his que sunt et uidentur, quia corpora sunt, et omnia corpora ex elementis constant, ab elementis sumatur exordium, et ostendamus quid sit elementum, et cur quatuor sint elementa, nec pauciora, quod fuit chaos elementorum, et qualiter solutum.



CAP. XXI.---De elementis.

Elementum ergo, ut ait Constantinus in , est simpla et minima pars alicuius corporis: simpla ad qualitatem, minima ad quantitatem: cuius expositio  talis est: Elementum est pars simpla, cuius non sunt contrarie qualitates. Sed quia hic totum uidentur habere ossa, et similia, ut remoueat illa, addit minima, id est que ita est pars alicuius, quod nichili est pars illarum eiusdem. Unde littere per simile dicuntur elementa, quia ita sunt partes syllabe, quod nichil pars illarum est. uoluit autem iste Constantinus ex elementis quatuor constare humores, ex humoribus spissatis partes tam , id est consimiles, ut est caro et ossa, quam organicas, id est officiales, ut manus, pedes et similia. Ex utrisque uero partibus, humanum corpus constare. Ergo secundum eum, nullum ex his quatuor que uidentur, et a quibusdam elementa reputata sunt elementum est, neque terra, nec aqua, nec er, nec  ignis; nullum quippe eorum est simplum qualitate, minimum quantitate. Etenim in terra aliquid est calidi, aliquid frigidi, aliquid sicci, aliquid humidi; quod quia patens est lippis et tonsoribus probationem illius pretermittamus: neque enim aperte uera, neque aperte falsa, probanda sunt, sed de quibus aliqua dubitatio est. Non est terra simpla qualitate, minima quantitate: nec ergo elementum. Similiter de aqua, et igne et ere potest probari. Elementum ergo est simple et minime particule, quibus hic quatuor constant que uidemus, que elementa, non quod uidentur, sed ratione diuisionis intelliguntur. Diuiditur enim, ut figuraliter dicatur, humanum corpus in organica, scilicet in manus, et cetera. Organica uero in , id est consimilia:  uidelicet in particulas carnis et ossis, et cetera, autem in humores melancholie, et humores in elementa, id est simplas et minimas particulas. Cuius dictionis pars actu sola ratione et conditione fieri potest. Corpus enim humanum, in membra, in omiomeira, actus diuidere potest: sed omiomeira in humores, humores in elementa, solus intellectus diuidit. Quia, ut ait Betius in commentario super Porphyrium: uis est intellectus animi, coniuncta disiungere, et disiuncta coniungere. Sed queret aliquis ubi sunt elementa? nos uero dicimus, in compositione humani corporis et aliorum: sicut littera est in compositione syllabe, etsi non per se. Sed sunt quidam, qui ut rustici, nesciunt aliquid  esse nisi sensu possint illud comprehendere: Quia animalis homo non percipit que spiritus sunt : cum sapienti plus sint inquirenda insensibilia, quam sensibilia. Cum ergo ille simple et minime particule elementa sint, que est frigida et sicca, terra est: que frigida et humida, aqua est: que calida et humida, er: que calida et sicca, ignis. Cum igitur hec quatuor que uidentur, ex illis composita sint, in quo particule frigide et sicce dominantur, illius elementi dicitur terra, in quo frigide et humide aqua, in quo calide et humide er, in quo calide et sicce ignis. Si ergo illis uelimus imponere digna nomina, particulas predictas dicamus elementa, ista quatuor que uidentur elemetata. Sunt quidam qui  neque Constantini scripta, neque alterius physic unquam legerunt, ex superbia ab aliquo discere indignantes, et ex arrogantia que nesciunt confingentes, ne nichil dicere uideantur, dicunt elementa esse proprietates uel qualitates istorum que uidentur, scilicet siccitatem, frigiditatem, humorem, calorem. Clamant eadem ore Platonis  uocantis elementa materias, cum nulle qualitates materia alicuius esse possint: Est etenim Materia, quod accepta forma transit in aliud. Reclamant iterum ore Ioannicii, qui in 'Ei sagogis suis ait: Aliud esse elementa, aliud commistiones eorum, quo sunt calide et sicce, et sic de aliis. Iterum reclamant ore Macrobii qui dicit : Cum in singulis elementis essent diuerse qualites, talem dedit unicuique,  ut in eo cui inherent et cognatam et similem reperiret, ut aqua cum terra frigiditatem, er cum aqua humiditatem, ignis cum ere calorem. Unde et elementa dixit non esse qualitates, sed qualitates esse in elementis. Si ergo quod alicui inest, diuersum est ab eo cui inest, non sunt qualitates elementa. Sunt alii qui dicunt que uidentur esse elementa, comprobantes hoc auctoritate Iuuenalis, qui de gulosis loquens ait:

Interea gustus elementa per omnia querunt,
scilicet in terra uenationes, in aqua pisces, in ere aues, et quia ista sententia uera est, nec auctoritati Constantini contraria, qualiter cum ista stare non  possit, exponamus. Constantinus ergo ut physicus de naturis corporum tractans, simplices illorum et minimas particulas, elementa, quasi prima principia uocauit. Philosophi uero de creatione mundi agentes, non de naturis singulorum corporum, ista quatuor que uidentur, elementa mundi dixerunt: quia ex istis constat, et ista primo creata sunt, uel creantur, ut in sequentibus ostenditur. Nulla ergo inter hos contrarietas. Sed dicit contra: Nullum istorum elementum est, quia nullum horum est, quod ex quatuor istis elementis factum non sit, quod probant sic: In terra aliquid de aqua est, quia humiditatis aliquid uidemus exire. In eadem est aliquid eris, quod probat fumus inde euaporans, et aliquid caloris, quod tactu percipimus. Similiter de aliis  probatur: hoc idem probant auctoritate Platonis  qui ait: Cum hic transeat in aquam, et aqua in terram, quare magis dicatur terra quam aqua?  Nos dicimus contra, in unoquoque illorum, aliquid de aliis esse, nec tamen in ea esse facta, quia non substantialiter, sed accidentaliter inest. Cum ergo terra porosa sit, et aquis circumdata sit, aliquid humoris subintrat eam, et aliquid eris. Cum uero in medio mundi sit, et ignis ab ea equaliter ex omni parte distet, quid mirum si aliquid inde caloris recipiat? Sed, quia breuitatem in hoc opere sectamur, quid in aliis et aliis sit, et qualiter accidat eis, ingeniis aliorum inquirere dimittamus: etenim principium a magistro, sed perfectio debet esse ab ingenio: quod iterum dicunt  Platonem quesisse, cur magis dicatur terra quam aqua cum sic dissoluatur? sic intelligimus illum non loqui de elemento ibi, sed de parte elementi, que sic dissoluitur; nunquam enim totum elementum dissoluitur. Dicit ergo, quod soluitur, non terram sed terreum, id est partem terre, sed quod remanet retinens proprietatem terre, dicunt terram et elementum: sed de hoc, Deo annuente, satis dicemus. Sunt ergo elementa corporum predicte particule, ut ait Constantinus. Sed elementa mundi que uidentur: de quibus huiusmodi tractatus habendus uidetur, quare unumquodque factum sit, quare quatuor, nec pauciora. Sed quia infirmior est illorum sententia que auctoritate sapientis innititur, quid inde Plato senserit ostendamus: Diuini, inquit, generis uel decoris  est ratio, ut talem mundum creare disponeret, quippe, qui uisum pateretur et tactum: ac si diceret: Cum Deus sola bonitate, non indigentia, mundum creare disponeret, quippe qui perfecte bonus est, talem uoluit illum fieri, qui et uideretur et tangeretur: ut homo etiam oculis rerum creationem, et gubernatione diuinam potentiam, et sapientiam et bonitatem percipiens, et potentiam timeret, et sapientiam ueneraretur: bonitatem imitaretur. Deinde subiungit: Constabat autem nichil posse uideri sine ignis beneficio, neque tangi sine solido, neque solidum esse sine terra, quomodo uisus sine igne esse non possit, nec tangibile sine terra, loquentes de sensibus corporis, ostendemus. Postea addit: Idcirco iecit Deus quasi fundamentum ignem et terram, sed, quoniam in eis sunt contrarietates,  quippe terra est corpulenta, obtusa, immobilis: ignis subtilis, mobilis, acutus. uidit Deus sine medio ea non posse coniungi, et ideo inter ea medium creauit. Et quoniam de coniunctione illorum fecimus mentionem, dicamus quid sit commistio, quid coniunctio contrariorum. Commistio ergo contrariorum est quando ex duobus ita fit unum, quod neutrum remanet, id quod ante fuerat: ut si calidissimum frigidissimo misceatur, fit tepidum, neque calidissimo, neque frigidissimo remanente. Coniunctio ergo contrariorum est, quando ex duobus ita fit unum, quod utrumque remanet, id quod antea fuerat, quod in contrariis habentibus agentes qualitates, sine medio esse non possunt. Sunt autem agentes qualitates, calor, frigiditas, de qua re loquentes  de homine dicemus . Si enim unus alteri opponatur repugnant, dissoluit unum aliud: oportet ergo ut subsistant, medium esse: quod si tale fuerit quod plus habeat se ad unum quam ad aliud, paulatim transit in aliud ad quod plus se habet, et fit illa coniunctio, ut si inter calidissimum et frigidissimum aliquid ponatur, plus habens se ad calidum, peribit frigidum, et dissoluetur illa coniunctio. Sed, si tale fuerit medium, quod equaliter habeat se ad duo extrema, non plus transiens in materiam unius quam alterius, coniunctionem illius obseruabit. uolens ergo predicta duo elementa non commisceri, sed iungere, ut utrumque, id quod est, remaneret, medium inter illa duo creauit, non unum  tantum, sed duo, scilicet aquam et erem. Si enim solam aquam inter ea posuisset, cum plus ad terram quam ad ignem se habeat , coniunctio illa non duraret. Similiter si solum era, habet enim commune cum igne subtilitatem et mobilitatem, cum terra obtusitatem. Sed, dicet aliquis, et si unum istorum non sufficeret, potuit Deus facere quod sufficerent; sed dicimus nos non ponere terminum in diuina potentia, sed dicimus de his que sunt, nullum posse sufficere, nec iuxta naturam rerum posse aliquid esse, quod sufficeret. Sed, quia iam ostendimus quare unum ex istis non sufficeret, quare aliquid esse non posset, aperimus. Cum igitur  inter aliqua duo, sunt due contrarie qualitates, quia binarius in duo equa potest diuidi, potest esse aliquid, quod proprietatem uniuscuiusque retinens, in medio sufficiat; ubi, cum terra et er duas contrarias habeant qualitates  aqua habens omnem cum terra frigiditatem, cum ere humiditatem, inter illa sola aqua frigida et humida sufficit. Sin autem aliquorum contrarietas in tribus sit qualitatibus, sicut nec ternarius in duo equa diuidi potest, nullum medium, quod ad ea se equaliter habeat potest inueniri; oportet enim, quod de uno unam accipiat, de alio duas; sic enim, nec aliter integre potest diuidi ternarius. Qualitas uero per medium non diuiditur, non potest ergo esse medium, nisi participans  una et duabus. Iterum dicet: etsi secundum hanc qualitatum unum medium esse potest, scilicet illam que fit duabus qualitatibus, illud habere potuerunt. Si enim inter ignem et aquam, que contrarias habent qualitates est er, qui participat: una unius: alia alterius, quare inter ignem et terram, que in suzugia duarum qualitatum, non habent omnino eas contrarias, unum medium, nisi utriusque unum acciperet, esse non potuit? Est etenim ignis calidus, terra frigida et sicca. Nos uero dicimus. Nec secundum hanc medium fuisse necessarium, cum in aliquo conueniant, scilicet in siccitate, nec esse potuit. Si neque aliquid tale medium esset, quod ab utroque aliquid acciperet, uel ab igne acciperet calorem, a terra siccitatem, et sic idem  esset quod terra: uel ab igne calorem, a terra frigiditatem, preter hoc ut opinor, nichil potest confingi; sed impossibile est aliquid esse calidum et frigidum. Cum enim sint elementa quatuor, et quatuor illorum qualitates, inde fiunt sex complexiones, quarum quatuor sunt possibiles, due impossibiles. Sunt autem quatuor possibiles, calidum et siccum, calidum et humidum, frigidum et humidum, frigidum et siccum. Due uero impossibiles sunt, calidum et frigidum, humidum et siccum. Duo ergo elementa Creator in medio posuit, quia unum predictis rationibus in medio sufficere non potuit. Elementorum talis est dispositio, quod inferiorem locum obtinet terra, deinde aqua, postea er, superior est ignis. Si enim  aliquid inferius esset, quia natura grauis ad illud tenderet: grauia enim naturaliter tendunt deorsum. Si uero aliquid supra ignem esset, ex leuitate ad illud tenderet, et dissolui ab aliis quereret. Iuxta terram posita est aqua, quia, cum naturaliter grauis sit aqua, etsi non quantum terra, secundum locum obtinere debuit. Deinde er qui grauior est igne, et leuior est aqua, merito inter utrumque ponitur.

Et quoniam quid sit elementum docuimus, et quot sint, et quare plura non sint, et causam ordinationis significauimus, de chao, id est elementorum confusione, que fuit in principio dicamus, communem sententiam proponentes, deinde probantes, ad ultimum probationem nostram confirmantes.

Dicunt omnes fere elementa in prima creatione  certa loca non obtinuisse, sed in unam massam mista fuisse, et ob hoc modo simul ascendere, modo simul descendere : subiungunt et rationem quare, ut Creator, uidelicet ostenderet: nisi sua potentia et sapientia et bonitate res ordinaret, quanta rerum confusio foret. Deinde auctoritate Platonis hic probant, qui in Timeo ait: Deum ex inordinata iactatione, elementa redegisse in ordinem. Nos uero dicimus falsam esse sententiam quam ponunt, probantes non conuenientem rationem quam inducunt, nec bene esse intellectam auctoritatem quam pretendunt. Prius ergo probemus sententiam esse falsam, postea rationem inconuenientem, deinde auctoritatem non bene intellectam. Dic ergo quisquis affirmas, elementa tunc  erant corpora, an non? si corpora non erant, erant spiritus, uel proprietates spiritus aut corporis erant; si neque spiritus neque proprietas aliqua spiritus, materia esse potest: nec igitur elementa. Corpora igitur et loca obtineant: omne enim corpus in aliquo loco est; si in loco erant, uel ibi sunt, uel alibi, sed extra elementa nullus locus est. Erant ergo elementa ubi nunc sunt, etiam si essent sic disposita ut nunc sunt, in his quatuor locis erant: aliquando ergo elementa obtinebant inferiorem locum, aliquando superiorem locum, duo media loca. Si ergo ut affirmas, similiter descendant inferius, cum aliqui descendant, sed non est locus quo descendant: similiter si ascenderent superius, cum aliquis ascenderet,  sed non est locus quo ascenderet; nec ergo simul ascendebant, nec simul descendebant: falsa ergo est illorum sententia. Inconueniens est ratio, quam inducunt, scilicet Deum ad hoc fecisse, ut ostenderet quanta rerum confusio foret, nisi bonitas eius ordinaret. Cui ostenderet? angelo: sed angelus ex natura et gratia diuinam uoluntatem innotescit homini; sed nondum erat homo, ut homini ostenderet facta eorum; nisi usque ad hominem seruarentur: sed ante hominis creationem ordinata sunt. Inconueniens hec esset ratio, auctoritas uero Platonis non bene intellecta est ab eis: cum enim dicit Plato: Deum inordinata iactatione elementa reduxisse in ordinem: non ideo dicit, quod unquam inordinate iactarentur. Quis enim locus esset inordinationi,  Deo cuncta disponente? sed, si qua essent, nisi sic ut non sint, ordinata a Deo essent. Cum enim terre nature naturale sit deorsum tendere, ignisque sursum, nisi inferiorem locum terra obtineret, et ignis superiorem, hec quereret semper inferiorem, hic superiorem: et sic esset inordinata iactatio. Hanc redegit Creator in ordinem, conferendo terre locum inferiorem, igni superiorem, ut hic non habeat quo descendat, nec hec quo ascendat. Ex inordinata igitur iactatione, que non fuit, sed esse potuit, Deus elementa redegit in ordinem: ueluti si monitu alicuius amici nostri, aliquid quod contingeret, nisi ipse esset, effugiamus: dicimus, iste liberauit nos ab hoc malo, non quia hoc malum primum fuisset, et postea nos inde liberasset, sed quia iste nobis  nisi esset, accideret. Fuerunt in prima creatione ubi nunc sunt: et enim terra cooperta erat aquis, aqua uero spissior, er item spissior et obscurior quam modo sit; quippe, cum neque sol, neque luna, neque alie stelle essent quibus illuminarentur. Ignis spissior quam modo sit, id uero quod terra aquis cooperta, nec aliquo lumine illustrata, nec edificiis distincta, nec suis animalibus repleta: nec aliquo gramine ornata: quod aqua et er, et spissi, et obscuri erant: quod in superioribus stelle non apparebant, uocauerunt , id est confusionem elementorum. Unde Moyses: Terra, inquit, inanis et uacua, et terra erat super faciem abyssi , hec dissoluit. Cum aqua usque ad maximam partem eris eleuata est, er uero spissus, et ignis similiter in ea  spissitudine aliquid terre et aque sub se inerat, que ex calore ignis similiter et siccitate coagulata, et durata, corpora stellarum uisibilia et lucida creauit. Quod uero in compositione stellarum, de inferioribus et superioribus elementis aliquid sit, ratione tali potest probari; quod uisibilia sint, et splendida et mobilia: quod enim uisibilia sunt ex uisibili sunt, ex uisibili et inuisibili habent, sed ab inuisibili nichil potest esse uisibile, ut Lucretius dicit 

Ex insensibilibus me credas sensile gigni.
Macrobius: Omnis qualitas geminata crescit, nunquam contrarium operatur. Beatus Paulus ad Hebreos: Fide intelligimus aptata esse secula uerbo  Dei, ut ex inuisibilibus uisibilia fierent . Non ergo ex igne et ere habent quod uisibilia sunt; quod autem uisibilia sunt, ex uisibili, id est a terra, et aqua simul: Quod splendida sunt et mobilia, ex obscuro et immobili: non habent ergo ex splendido et mobili, scilicet, ex ere et igne. Facta sunt igitur ex quatuor elementis, sed de inferioribus dominatur in eis aqua: de superioribus ignis: ex hoc affectu potest probari, quod calorem terris conferunt, ad nutrimentum sui, humorem attrahunt: similia namque similibus congaudent. Hic subiiciet aliquis: Cum in acre sit humor superior quam esset in igne, et calor, etsi non tantus, quare in ere corpora stellarum facta non sunt? Nos uero dicimus: Quod quamuis er sit calidus, est tamen et humidus;  non potuit ergo non desiccando spissare, et sic lucidum et uisibile creare; ueluti si aqua spissa supponatur igni, spissatur sepe et uertitur in lapideam substantiam: si autem supponatur alicui calido et humido, sicut aque bullienti, ita quod ab illo solo recipiat calorem, non spissatur. uel secundum Constantinum: cum sint ista quatuor, et in unoquoque due qualitates, unam habent singularem ex se, aliam ex alio. Ignis ex se calidus est, siccus ex terra; er humidus ex se, calidus ex igne; aqua humida ex ere, sed frigida ex se; terra uero est sicca, sed ex aqua est frigida. Quod uero in unoquoque est, ex se, plus in eo preualet, quam quod ex alio est. Cum uero in ere humiditas sit ex se, calor ex alio quam ex igne: ergo preualuit in eo humiditas, nec poterat desiccando corpora stellarum creare.  Iterum quod maius est, fuit uoluntas Creatoris, stellas in ere esse: cum enim uicinus sit terre, si in eo stelle essent, ex uicinitate terram incenderent, nec aliquid in ea uiuere posset.



CAP. XXII.---De creatione piscium et auium.

Corporibus stellarum creatis, quia ignee sunt nature, ceperunt mouere se, et ex motu eris subditum calefacere: sed mediante ere aqua calefacta est. Ex aqua calefacta, diuersa genera animalium creata sunt: quorum que plus habuerunt superiorum elementorum, aues sunt. Unde aues modo sunt in ere, ex leuitate superiorum: modo descendunt in terram, ex grauitate inferiorum. Alie uero que plus aque habuerunt, pisces sunt. In hoc solo elemento,  nec in alio uiuere possunt. Sic ergo pisces et aues facti sunt. Unde scriptum est :

Magne Deus potentie,
Qui ex aquis ortum genus,
Partim remittis gurgiti,
Partim leuas in era.



CAP. XXIII.---De creatione ceterorum animalium et hominis, et quo tempore mundi creatio facta sit.

Istis sic creatis ex effectu superiorum, ubi tenuior fuit aqua, ex calore et creatione predictorum desiccata tantum, et apparuerunt in ea quasi quedam macule, in quibus habitant homines, et alia animalia. Sed cum terra ex superposita aqua esset lutosa, ex calore bulliens, creauit ex se diuersa genera animalium:  et si in aliqua plus abundauerit ignis, cholerica nata sunt animalia ut leo; si terra, melancholica, ut bos et asinus; si uero aqua, phlegmatici, ut porci. Ex quadam parte uero, equa elementa equaliter conueniunt, humanum corpus factum est. Et hoc est, quod diuina pagina dicit: Deum fecisse hominem de limo terre . Non enim credendum est, animam quasi spiritus, et leuis, et munda, ex luto factam esse: sed a Deo homini collatam. Unde ait Scriptura, Formauit Deus hominem ex limo terre, et inspirauit in faciem eius spiraculum uite . Unde, cum diuersa animalia melancholica creata sunt, et infinita phlegmatica et cholerica, unus solus homo creatus est, quia ut ait  Betius in Arithmetica: Omnis equalitas pauca est et finita, inequalitas numerosa et multiplex. Sed quemadmodum quod est primum equalitati, etsi minus, tamen aliquantum temperatum, et ex uicino limo, corpus mulieris esse creatum uerisimile est, et ideo nec penitus inde quod homo est, nec penitus diuersa ab homine, nec ita temperata ut homo, quia calidissima frigidior est frigidissimo uiro: et hoc est, quod diuina pagina dicit: Deum fecisse mulierem ex latere Ade . Non enim ad litteram credendus est, constasse primum hominem. Sed dicet aliquis: eadem ratione plures homines et feminas esse creatos, et adhuc posse? Nos dicimus, uerum esse, si diuina uoluntas esset, quia ut aliquid sit natura operante, necesse est diuinam  precedere uoluntatem. Item dicet hoc esse diuine potestati derogare, sic esse hominem factum dicere; quibus respondemus e contrario, id ei conferre, quia ei attribuimus, et talem rebus naturam dedisse, et sic per naturam operantem, corpus humanum creasse. Nam in quo diuine Scripture contrarii sumus, si quod in illa dictum est esse factum, qualiter factum sit explicemus? Si enim Iulius sapiens mihi dicat, aliquid factum esse, et non explicet qualiter, et alter dicat hoc idem et exponat, qualis in hoc contrarietas? Sed quoniam ipsi nesciunt uires nature, ut ignorantie sue omnes socios habeant, nolunt eos aliquid inquirere, sed ut rusticos nos credere, nec rationem querere, ut iam impleatur propheticum: Erit sacerdos sicut populus . Nos autem dicimus, in omnibus rationem esse querendam, si autem alicui deficiat, quod diuina pagina affirmat, sancto Spiritui et fidei est mandandum. Unde ait Moyses: Si agnus non potest comedi, non statim igne comburatur, sed prius conuocet uicinum qui coniunctus est domui sue, et si nec ita sufficiant ad esum agni, tunc demum igni comburatur : quia cum de diuinitate aliquid querimus, si ad illud comprehendendum non sufficimus, uicinum domui nostre conuocemus, id est manentem in eadem fide catholica inquiramus. Si autem neque nos, neque ille ad id comprehendendum sufficiamus, tunc igne fidei comburamus. Sed isti uicinos multos habentes domui sue coniunctos, ex superbia nolunt aliquem conuocare:  maluntque nescire, quam ab alio querere: et si inquirentem aliquem sciant, illum esse hereticum clamant, plus de suo caputio presumentes, quam sapientie sue confidentes. Sed queso, ne habitui credas, iam enim impletum est quod ait satyricus:

Fronti nulla fides. Quis enim non uicus abundat,
Tristibus obscenis? 
Et iterum:

Rarus sermo illis, et magna libido tacendi. 
Et quoniam de prima creatione fecimus mentionem, quam diuersis rationibus dicunt esse factam, doceamus: qui in quo tempore, et quibus rationibus hoc  dicant. Hebrei igitur et Latini dicunt in uere principium mundi fuisse. Unde uirgilius loquens de diebus ueris ait:

Non alios prima crescentis origine mundi
Illuxisse dies, aliumue habuisse tenorem
Crediderim. 
Deinde subiungit:

. . . . .uer illud erat, uer magnus agebat
Orbis . . . . .
Horum ratio talis est: Quidquid oritur proportionum ex qualitate creari: sed nullum tempus preter  hoc temperatum est. In uere ergo, non in alio tempore anni, creatio rerum facta est. Aegyptii uero dicunt, in Iulio factam esse creationem: quos secutus Macrobius dicit in natali die mundi, Cancrum gestasse lunam; Leonem solem . Quorum hec est ratio: in prima creatione tantum fuisse humorem, quod terra erat cooperta aquis, tantusque humor sine maximo calore non potuit temperari. Ergo in tempore anni, in quo est maximus calor, id est in estate, facta mundi creatio est.



LIBER SECUNDUS.



PRAEFATIO.


In superiori particula de eis que sunt et non uidentur, et de elementis que quidam uisibilia docuerunt, pro paruitate nostri ingenii summatim perstrinximus; nunc uero de unoquoque et ornatu eiusdem dicere satagamus. Sed, quamuis multos ornatum uerborum querere, paucos ueritatem scire cognoscamus, nichil de multitudine, sed de paucorum probitate gloriantes, soli ueritati insudabimus: maluimus enim promittere nudam ueritatem, quam palliatam falsitatem. Si quis tamen est cui ariditas nostri sermonis displiceat, si nostri animi occupationes cognouerit, non tantum ornatum sermonis non quesierit, sed de illo quod agimus stupebit. Quis enim ullus reliquus locus potest esse ornatui cum oporteat quid et qualiter  legamus excogitare, demum legendo exponere, in disputationibus contra falsa declamare, de aliorum inuentis iudicare, contra inuidorum detractiones linguam acuere, ut iam in nobis impletum sit illud de filiis Isrel, qui reedificantes templum, in una manu gladium, in alia lapidem habebant . Sed hec hactenus. Nunc de singulis elementorum et ornatu uniuscuiusque dicere incipiamus, a superiori, id est ab igne, incipiendo.



CAP. I.---Quid sit ether et ornatus illius.

Ignis igitur est spatium a luna sursum, quod idem ether dicitur. Ortus uero illius est, quidquid super lunam uidetur, scilicet, stelle tam infixe, quam erratice.



CAP. II.---Quod aque congelate super ethera non sint.


Sed forte queret aliquis utrum aque congelate sint ibi, super quas sunt alie aque. Dicunt enim quidam super ethera esse aquas congelatas, que in modum pellis extense, occurrunt oculis nostris, super quas aque sunt confirmate, hac autoritate diuine pagine, que ait: Posuit firmamentum in medio aquarum et iterum: Diuisit aquas, que sunt sub firmamento, ab his que sunt super firmamentum . Sed, quoniam istud contra rationem est, quare sic esse non possit ostendamus, et qualiter diuina Scriptura in supradictis intelligenda sit. Si ibi sunt aque congelate, ergo aliquid ponderosum et graue? sed primus locus ponderosorum et grauium  est, terra. Si iterum ibi sunt aque congelate, uel igni coniuncte, uel non? si igni coniuncte sunt, cum ignis calidus et siccus sit, aqua congelata et frigida, et humida, contrarium sine medio suo contrario coniunctum est: nunquam ergo ibi concordia, sed contrariorum repugnantia? Amplius: Si aqua congelata coniuncta est igni uel dissoluetur ab igne, uel exstinguit ignem: cum ergo ignis et firmamentum remanent, ubi sunt aque congelate, coniuncte igni, si coniuncte non sunt, aliquid inter eas et ignem est? Sed quid? elementum, sed nullum superius igne factum est ex elementis, uisibile ergo. Unde igitur non uidetur. Restat ibi non esse aquas congelatas.



CAP. III.---Quomodo intelligendum sit, »Diuisit aquas que sunt sub firmamento.«

 Sed scio quid dicent: Nos nescimus qualiter hoc sit, scimus Deum posse facere. Miseri! Quid miserius quam dicere istud, est? quia Deus illud facere potest, nec uidere sic esse, nec rationem habere quare sic sit, nec utilitatem ostendere ad quam hoc sit. Non enim quidquid potest Deus facere, hoc facit. Ut autem uerbis rustici utar, potest Deus facere de trunco uitulum: fecitne unquam? uel igitur ostendant rationem, uel utilitatem ad quam hoc sit, uel sic esse indicare desinant. Si ergo aque ibi congelate non sunt, nec super eas alie. Cum autem diuina pagina dicat: Diuisit aquas, que sunt sub firmamento, ab his que sunt supra firmamentum , era firmamentum uocauit, quia firmat et temperat terrena. Super hanc aquam sunt, uaporaliter  in nubibus suspense, ut in sequentibus ostendetur, que diuise sunt ab his que sunt sub ere. Similiter exponatur: Posuit firmamentum in medio aquarum, quamuis hoc plus allegorice, quam ad litteram dictum credimus.



CAP. Iu.---Quod super ethera nichil uideatur.

Iterum dicent: Quid est ergo quid ibi uidemus spissum et aquei coloris: ignis non est. Si enim er ex nimia sua subtilitate non potest uideri, multo minus ignis qui subtilior est. Deinde talis, igneus color non est? Ad quod dicimus: Nihil ibi uideri, sed uisum ibi deficere, et ex defectu uisus quoddam spissum ibi confingere. Cum enim radius ille interior qui operatur uisum ad superiora dirigatur, nec est ibi obstaculum  quo repercutiatur; deficit, et deficiendo spissatur. Sed quia transit per oculum in quo est aqueus humor, et crystalleidos, ut de compositione oculi loquentes ostendemus, cum deficit, nec alius color ibi occurrit, talem, id est aqueum sibi confingit. Hic subiicient: Si nichil ibi uidetur, quomodo dictum est: Celum tegit omnia? Stellas esse in firmamento, in eodem esse duodecim circulos, in uno, quorum sunt duodecim signa , dicimusne defectum esse nostri uisus? Huic ergo, quia auctoritas uidetur, ex parte illius ista respondeamus.



CAP. u.---Quod modis auctoritas loquatur de superioribus.

Tribus igitur modis auctoritas loquitur de superioribus: fabulose, astrologice, astronomice. Fabulose  loquitur Nemrod, Hyginus, Aratus, taurum illum esse translatum et in signum mutatum dicentes, et sic de aliis. Quod genus tractandi, maxime est necessarium. Eo enim scimus de unoquoque signo, in qua parte celi sit situm. Astrologice uero tractare, est dicere ea que uidentur in superioribus, siue ita sint uel non. Multa ibi nempe uidentur esse, que non sunt ibi quia fallitur uisus, ut tractat Marcianus Hyspaicus [fort. Hispanus, an Capella?] Astronomice uero tractare, est ea que sunt de illis dicere, siue ita uideatur, uel non: qualiter inde tractant Iulius Firmicus, Ptolomeus. Cum ergo dictum est, celum tegit omnia: astrologicum est, quia sic uidetur, uel ether dicitur celum, quia diuersis stellis celatum est.



CAP. uI.---De firmamento et stellis.


Dicitur firmamentum, quia suo calore et effectu stellarum firmat et temperat subdita. Celum igitur tegit omnia, quia sub ethere uel in ethere omnia continentur. In ethere dicuntur stelle infixe ut gemma in auro, sed quia in eodem existentes, semper in eadem parte eiusdem uidentur. Alie dicuntur erratice, quia modo in hac, modo in illa parte celi uidentur. Et quoniam de infixis fecimus mentionem, queramus utrum moueantur, uel omnino careant motu, et si mouentur, qualiter moueantur.



CAP. uII.---De infixis stellis, utrum moueantur.

Sunt qui eas non moueri asserunt, sed a firmamento, ut in eo infixas, ad ortum et occasum referri. Alii dicunt eas etiam proprio motu moueri, quia  ignee sunt nature, nec aliquid in ethere uel in ere sine motu possit sustineri, sed semper in eodem loco et circum se moueri. Tertii dicunt, easdem de loco ad locum moueri, nullum tamen eorum motuum ab oculis nostris sentiri: quia tantum spatii in peragratione suorum circulorum consumunt, quod uita humana, que breuis est, et ad breue punctum tam tarde accessionis comprehendendum non sufficit. Quamuis huic sententie, quod de loco ad locum moueantur, consentimus: aliam tamen rationem pretendimus, quare motus earum non sentiatur, que talis est: Omnis motus discernitur, uel per immobile, uel minus mobile. Cum enim aliquid mouetur, si aliquid mobile, uel minus mobile uidemus,  cum illud preteriri uel appropinquari uidemus, motum sentimus. Si autem aliquid moueatur extra ipsum, neque aliquid uel immobile, uel minus mobile uideamus: motus non sentitur, quod potest probari per nauim in mari currentem. Motus ergo stellarum, uel per immobile, uel minus mobile superpositum sentitur, nunquam uero per suppositum, ut per signa motum planetarum discernimus, quia modo sub hoc signo, modo sub alio uidentur. Supra dictas uero stellas nichil est uisibile, nec est ideo quod motu illarum discriminari possit. Mouentur ergo, sed infixe dicuntur, quia motus earum predicta ratione non sentitur.



CAP. uIII.---Quot circuli dicantur esse in firmamento.

 In eodem firmamento philosophi dixerunt duodecim esse circulos, quorum duo sunt uisibiles, alii inuisibiles. De uisibilibus disceremus.



CAP. IX.---Qui sint uisibiles.

Duo igitur sunt uisibiles, , id est, lacteus circulus, enim est lac, , circulus, et zodiacus circulus.



CAP. X.---Ubi incipiat galaxias.

Incipit galaxias iuxta septentrionem, ex parte Orientis, et aliquando per cancrum et capricornum, reuertitur ad principium. Dicitur autem sic propter notabilem sui claritatem. Si quis uero, unde in illa sit parte ille notabilis splendor, scire desiderat, Macrobium legat .



CAP. XI.---De zodiaco et unde dicatur.

 Zodiacus uero a capricorno per arietem ad cancrum ascendit, de cancro uero per libram ad capricornum descendit. Descendere uero et ascendere, iuxta situm nostrum intellige. Hic in duodecim equales partes, per fluxum aque, ut refert Macrobius, diuisus est, quarum unaqueque dicitur signum, quia eis signamus, in qua parte celi sol sit et alii planete, et qua exierint, et ad quam debeant pertransire. Sed, quoniam illa nominibus animalium titulata sunt, ut aries, taurus, et cetera, circulus, quem continent, zodiacus dicitur; enim est animal. Si quis autem causas nominum querat, Helpericum legat.



CAP. XII.---De dispositione signorum.

 Signorum uero talis est dispositio: quod propinquus nobis est cancer, scilicet in confinio nostre zone habitabilis et torride: deinde leo obliquando descendit, post uirgo, deinde libra existens in medio torride zone, ultra quam est scorpio; deinde sagittarius, postea est capricornus a nobis remotissimus. Deinde oblique ascendendo est aquarius, post pisces, deinde aries, in medio torride zone libre, oppositus supra est taurus, gemini postea, deinde cancer Quod signum cuius mensis sit, et quare, loquendo de sole docebimus.



CAP. XIII.---De inuisibilibus circulis.

Nouem alii circuli inuisibiles sunt, quorum sunt quinque paralleli, unus quorum equinoctialis dicitur, hic est, qui per medium torride zone uadens,  per arietem et libram diuidit celum in duo hemispheria. Qui ideo dicitur equinoctialis, quia quando sol ad ipsum peruenit, equat dies noctibus; de quo in sequentibus dicemus. Alter de parallelis dicitur, coniunctio nostre habitabilis et torride. Tertius coniunctio eiusdem et frigide. Quartus ex altera parte coniunctio torride et alterius habitabilis. Quintus eiusdem coniunctio et alterius frigide, ut in posteriori apparet figura. Sed, quia auctoritas clamat in celo esse zonas, utrum in ethere uel in ere sint, tractantes de ere dicemus. Illi quinque circuli dicuntur paralleli, id est eque distantes, quia a medio, id est equinoctiali equaliter distant. Tantum enim distat hec coniunctio nostre habitabilis et torride quantum et alterius. Similiter et coniunctio  nostre habitabilis et frigide et alterius.



CAP. XIu.---De duobus coluris.

Post hos sunt duo coluri, quorum principium in medio septentrionis est, sed alterum descendit per cancrum et ascendit per capricornum, rediens ad idem principium. Alter uadit per orientem et arietem, reuertitur per occidentem ad suum principium, et ita in summo septentrionis se intersecant, et celum in quatuor quadrantes diuidunt. Dicuntur autem coluri quasi colon uri, id est membrum bouis syluestris, dicti sic propter imperfectionem, non quia imperfecti sint, sed quia pars illa alterius poli quam intersecant, nunquam uidetur.



CAP. Xu.---De horizonte et meridionali circulo.

Duo qui ad predictum numerum supersunt, meridianus  et horizon. Meridianus dicitur linea designans illam partem celi, in qua sol existens, equaliter distat ab ortu et occasu, Horizon uero in quo uidetur celum cum terra iungi, dictus horizon quasi terminans. Isti duo ultimum scribuntur in sphera, quia pro diuersitate circumspicientium uel habitantium uariantur.



CAP. XuI.---De motu firmamenti et de polis.

Motus uero etheris, uel ignis, qui predictis rationibus celum et firmamentum dicitur, talis est: cum ignis naturatiter semper sit in motu, nec supra ipsum sit quo ascendat ubi ostendimus, nec descendere potuit, quia hoc contra naturam eius est, et omnia inferiora loca ab inferioribus elementis  occupata erant. Item inutile fuit illum descendere, descendendo terram nempe incenderet, nec in ea aliquid uiuere posset; ergo in quo possit et habet motum, et mouetur in circuitu, et est in circuitu, non occupando diuersa loca, se mouere, sed partes aliter atque aliter sitas in eodem loco habere: sic uero in circuitu se uertendo ab ortu per occasum, refert secum stellas, tam erraticas quam infixas. Quamuis tamen circa terram uoluatur non recto modo, sed oblique circa nostram habitabilem uoluitur, quod per solos polos uideri potest. Est autem polus stella immobilis, una in hoc capite, alia in alio. Axis uero est linea intelligibilis de polo ad polum, per medium terre directa, circa quam uoluitur firmamentum. Si ergo recto modo uolueretur  firmamentum, unus de polis recto modo esset super terram, et alter sub terra, uel in lateribus terre. Cum uero unus sit inter medium celi elatus ex nostra parte, similiter alter ex alia. Linea que dicitur axis, obliqua est, et circa ipsam oblique uoluitur firmamentum. Et quoniam falsam sententiam quorumdam de firmamento satis improbauimus, nostram uero ponentes probauimus, et de stellis infixis in eo, et de circulis, et motu eiusdem non tacuimus. De planetis dicere incipiamus; ergo a summo planetarum sumamus exordium.



CAP. XuII.---De Saturno, et quare aliqua stella dicatur frigida, et quot modis nomina qualitatum rebus attribuantur.

Summus itaque planetarum Saturnus dicitur, in  peragratione zodiaci, triginta annos consumens. Unde in fabulis senex dicitur. Hec stella frigida et nociua dicitur esse. De frigiditate ergo primum, deinde de nociuitate disseramus. Stellam istam esse frigidam et siccam, antiqui astrologi probauerunt cum scirent solem existentem in cancro, terras adurere uidebant in aliquo anno minus solito. Scientes autem ex natura solis hoc non contingere, quesierunt quis planeta in eodem signo esset cum sole reperientesque dixerunt ex eo causam frigiditatis esse. Sed dicet aliquis: Cum omne corpus stellarum ignee sit nature quod probat motus et splendor, unde una stella dicitur frigida, alia calida; neque enim probamus ex ratione illa quia dicunt quidam ex uicinitate aquarum congelatarum Saturnum  esse frigidum, sicut et luna est ex uicinitate terre et aque. Probauimus enim aquas congelatas, in superioribus esse non posse . Sunt qui inde dicunt plures esse qualitates ignis, que in quibusdam corporibus sunt coniuncte, in quibusdam diuise. Quemadmodum ergo est quoddam igneum et calidum, et non splendidum, ita est quoddam splendidum, nec calidum. Dicunt enim quod ignea non sint calida, nisi que coniuncta sint alicui spisse et humide nature, quam in sui substantiam commutent. Unde, si alicui igneo desit uicinitas spissi humoris, deficit in eo calor. Hoc autem probant per solem, quia in conuallibus montium, ubi est er spissior magnum exercet calorem, in superioribus  propter eris subtilitatem non exercet. Huius rei sunt indicium perpetue niues existentes. Sed de hoc loquentes de situ terre satis dicemus. uolunt etiam isti super lunam nullum esse sensum caloris, pre nimia etheris subtilitate. Nos uero dicimus nomina qualitatum tribus modis rebus attribui: uel propter effectum, unde uinum dicitur calidum, quia efficit calorem, etsi frigidum sentiatur: uel propter sensum, ut cum aquam bullientem dicimus calidam, etsi naturaliter sit frigida; uel propter signum, ut cum dicimus sanum bene dormire, sine difficultate spirare. Cum enim aliqua stella dicitur frigida, effectui deputatur. Quamuis ergo in se sit calida, si efficiat frigus dicitur frigida. Inde, quia Saturnus iunctus soli minuit calorem, propter  effectum dicitur frigidus, etsi in se fit calidus. Sed queret forsan aliquis: Si corpora stellarum ignea sunt, unde contingit quod quedam efficiunt frigus? Omnes enim in omnibus posse inueniri rationem, sed in quibusdam recurrendum ad creationem: quamuis possumus hanc rationem inde reddere, quod diuersa ignea, ex propinquitate et remotione, magis et minus calefaciunt. Unde Saturnus quia remotior a nobis est, non calefacit terram; sol uero quia propinquius terre est, magis incendit eam; uel dicamus quod quamuis aliqua stella calida sit, sunt in ea alie qualitates nobis ignote, a quibus calor non potest descendere. Sed quia in medio proposuimus questionem: Non omnia possumus omnes, sit ingenii cuiusque inquirere, quid pro soluenda  hac questione possit inuenire. Hec eadem stella ex frigiditate dicitur nociua, et maxime quando est retrograda: unde in fabulis dicitur falcem deferre. Deferens enim falcem plus nocet recedendo, quam accedendo.



CAP. XuIII.---De Ioue.

Post Saturnum est Iupiter, in peragratione zodiaci duodecim annos consumens. Hec stella beneuola est, quippe ita temperata in suis qualitatibus, quod per coniunctionem eius cum sole probatum est. Sed quando media est inter Saturnum et Martem, si existat in superiore abside sui circuli, uel in inferiori, temperatur eorum nociuitas eius beneuolentia. Inde est quod in fabulis dicitur: Iupiter patrem Saturnum a regno expulisse, quia Saturno uicinior  factus, naturalem nociuitatem ei aufert. Dicitur etiam adulterando diuersos genuisse, quia coniungendo se predictis, in terrenis diuersa efficit.



CAP. XIX.---De Marte.

Tertius est Mars stella, scilicet calida et sicca, et inde nociua, in biennio peragrans zodiacum; sed positus inter Iouem et uenerem, que sunt stelle beneuole, uicinitate minuit suam nociuitatem, et illorum beneuolentiam. In preliis dicitur dominari, quia calorem confert et siccitatem, ex quibus est animositas. Calidi enim et sicci animosi sunt.



CAP. XX.---De uenere.

Quartus scilicet platonicos [secundum platonicos] uenus calida et humida stella, unde est beniuola, in  anno fere zodiacum circuiens. Dicitur adulterata cum Marte, quia existens in superiori circuli sui abside, facta uicina Marti est minus beniuola. Dea luxurie dicitur esse, quia confert calorem et humorem, et in calidis et humidis uiget luxuria. Ut enim propter uenerem breuius dicamus, quod prolixius loquentes de homine exponemus: calidi et sicci multum appetunt ex calore luxuriam, sed ex siccitate non sustinent effectum, et si faciunt maxime eis nocet. Frigidi et humidi e contrario male appetunt, sed sustinent: sed frigidi et sicci nec appetunt, nec habent effectum, maxime corpori eorum prodest effectus eorum.



CAP. XXI.---Quomodo eadem stella dicatur Lucifer et Hesperus.

Lucifer quando ante solem uidetur, Hesperus  quando post eum in uespere uidetur. Unde est questio: An in eodem tempore anni possit esse Lucifer et Hesperus? Dicunt quidam hoc esse non posse. Cum enim sit paris uelocitatis cum sole, et fere in eodem spatio cursum suum perficiens, quomodo in una et eadem nocte, in uespere sequeretur solem et in manc precederet. In uno ergo anni tempore precedit solem, et tunc est Lucifer: in alio subsequitur, et tunc est Hesperus. Alii dicunt in uno eodemque tempore anni, illam ante ortum solis uideri, et post occasum eiusdem non tamen precedere et subsequi, hoc namque impossibile est. Dicunt enim stellam illam altiorem esse sole, unde diutius uidetur in uespere, etiamsi non subsequatur solem, citius in mane etiamsi illum non antecedat. Dicitur  Lucifer et Hesperus, in eodem tempore anni, non quia precedat et subsequatur, sed quia ante et post ex sui altitudine uidetur. Tertii dicunt uenerem et Mercurium esse fere eiusdem coloris et quantitatis, semperque solem comitari; cum ergo sic comitantur illum, quod una precedit, alia subsequitur: precedens in uespere, propter splendorem solis non uidetur, sed subsequens post occasum eius apparet. Contra autem est in mane, precedens nempe uidetur, sequens uero splendore diei occultatur. Sed, quia unius sunt coloris, et quantitatis, una et eadem stella reputate sunt.



CAP. XXII.---De Mercuria.

Quintus est Mercurius, fere in anno cursum  suum similiter peragens, cum quo uenus legitur adulterata esse: quia quando est in inferiore abside sui circuli qualitatibus illius se miscet.



CAP. XXIII.---De statu et retrogradatione predictarum stellarum, et quod uerum sit solem esse sub Mercurio et uenere, et de circulis ipsorum.

Sextus est sol. Sed ante de statu et retrogradatione stellarum predictarum doceamus, deinde cur Chaldei, et eorum sequaces dixerint, solem esse in medio planetarum, super uenerem et Mercurium. Aegyptii quos secutus est Plato, eumdem Sextum dixerunt, et superpositum Mercurio et ueneri. Dicunt quidam, quod est quedam pars in circulo uniuscuiusque, ad quam unaqueque peruenerit. Sol facit eam stare uel retro ire, sed non dicunt quare.  Nos dicimus eas nunquam uideri stare, quia, cum sint ignee nature, est quod semper sint in motu, uidentur tamen aliquando stare, ex et , id est eleuatione et depressione. Constat enim inter omnes astrologos unumquemque de Planetis aliquando plus solito remoueri a terra, et tunc eleuatur, aliquando plus descendere uersus terras, quod deprimi dicimus. Cum ergo eleuantur uel deprimuntur, si recto modo hoc fit, sub eadem parte signi uidentur, et stare creduntur. Sin autem retro obliquent, ire retro uidentur. Huius ergo eleuationis uel depressionis causa est sol. Cum enim sit fons totius caloris, aliquando plus desiccat superiora et inferiora. Unde desiccata corpora stellarum plus solito leuia ascendunt. Si item ad nutrimentum sui  plus solito humores attrahat, grauia descendunt. Quod ergo dicuntur stare, astrologum est, quia sic uidetur. Deinde dicendum est, cur Chaldei dicant solem esse quartum, Aegyptii et Plato sextum. uerum est solem esse sub Mercurio et uenere, iuxta lunam. Cum enim luna frigida et humida sit, necesse fuit ut ei sol, qui est calidus et siccus, uicinus esset, quatenus ex calore solis, frigiditas lune, et ex siccitate humiditas temperaretur, ne cum uicina esset terre, eam distemperatam redderet. Item, cum luna proprio lumine careat, ut ostendimus, et a sole accipiat, ratio est ut fonti sui luminis sit supposita, sine medio. Sed quamuis hoc ita esse ucrum sit, Chaldeis tamen aliter uisum est, ex hoc quod dicemus; sol et Mercurius et uenus, ita coniuncti  sunt, quod fere in eodem spatio temporis, scilicet in anno, plus minusue, cursus suos perficiant. Fere ergo sunt equales eorum circuli, sed iuxta quantitatem circulorum planete breuius uel prolixius tempus in peragratione zodiaci consumunt. Cum ergo fere equales sint, unus ab alio totus non potest contineri. Intersecant ergo sese, ita quod circulus ueneris, inferiori parte sui circuli intersecat, superiores partes circulorum Mercurii et solis plus comprehendit de Mercuriali, quam de solari. Circulus uero Mercurii superiori parte sui intersecat uenerium, scilicet inferiori solarem. Circulus uero solaris superiori sui parte intersecat Mercurialem et uenerium, plus Mercurialem, minus uenerium. Sed, quia facilius  illabitur animo, oculis subiecta descriptio intersecationem illam ostendamus.
[Figure: 4Kb]


CAP. XXIu.---Quando circuli ueneris et Mercurii liberius appareant.

Cum circulus solis, ab inferioribus partibus ambiatur, iuste inferior illis dicitur. Solem tantum non  obscurat subiecta, quantum supposita. Reputatus est ergo sol illis superior, sed iam tractatum ad solem, et ad alios planetas transferamus. Sed quoniam ceteri planete, quemadmodum et sol mouentur, de motu solis loquamur, ut similia de aliis intelligantur.



CAP. XXu.---Utrum planete moueantur cum firmamento uel contra.

Generalis ergo sententia omnium philosophorum est, firmamentum ab ortu ad occasum uolui, solem uero et alios planetas contrario motu; ab occasu ad ortum moueri, quod ostenditur oculis per signorum dispositionem.  [Figure: 9Kb]  Cum enim aries sic sit positus, quod quando in medio celi, inter illum et orientem, taurus est; deinde gemini, post cancer; inter eumdem et occidentem sunt pisces, post aquarius, deinde capricornus, ut in hac figura apparet. Si ergo sol uersus occidentem tenderet, de ariete in signum uersus occidentem positum transiret, scilicet in pisces, deinde in ceteros. Cum ergo signa uersus orientem posita, de ariete transeant, scilicet in taurum, deinde in cetera sine dubietate contra firmamentum mouerentur. Subnectunt etiam rationem, quare necesse fuit sic esse. Cum firmamentum ab ortu in occasum uoluatur, si planete similiter mouerentur, esset tantus impetus, quod in terra nichil stare uel uiuere posset. Ut ergo radii motui obuiarent, et impetum illius temperarent,  in contrarietatem motus illius retorta sunt. Sed, quamuis contra firmamentum deferantur, firmamentum tamen defert eas secum ad occasum et inde ad ortum. Ut si aliquis existens in naui, contra quem currat nauis, se moueat, tamen nauis quocunque uadit secum defert, non ideo a contrario motu quiescentem. Ergo quod paulatim uadunt ad orientem, naturalis cursus est, quod ad occasum et ortum, ex alterius impetu. Helpericus dicit hoc esse non posse; cum enim sol non sit de stellis infixis in firmamento, qualiter ab ipso refertur. Si enim aliquis extra nauim est, quomodo ab ipsa defertur? De eo uero, quod sol uadit ad signa uersus orientem posita, dicit sic uideri, non uero sic esse. Cum enim, ait, firmamentum  et sol, naturali motu ab ortu ad occasum tendant, ita quod est sub prima parte Arietis, quia firmamentum aliquando uelocius sole transit, cum in uicesima parte unius signi est: ergo uere sol uenit ad ortum, non illa pars signi que ante uidebatur, supra solem uidetur, sed posterior; et ita per singulos dies transeundo, uidetur quod ad signa posteriora, cum tamen non uadat, quod potest quilibet probare per lunam. Cum enim certum sit lunam ad septentrionem, non currere, si nubes ipsam precurrant, quando transeunt lunam, uideturque quod ad posteriora currat. Sed, cum priori sententie doctissimus omnium philosophorum consentit, et uerum est, illi concordamus. Contraque hoc, ille dixit, solem a firmamento non posse referri cum in eo non  sit, etsi possunt dicere, quod est infirmum secundum nostram sententiam, quam dicimus firmum [forte, firmamentum], uocari ethera, tamen dicimus, et si non sit in firmamento, tamen posse referri ab eo. Ut enim in eodem exemplo de naui persistamus, si aliquid leue iuxta nauim sit impetu illius refertur, ut si in ea non sit. Ergo cum sol leuis et ignee sit nature, a firmamento, etsi in eo non sit, potest referri.



CAP. XXuI.---Quare sol oblique moueatur, et de hieme et uere.

Mouetur ergo sol et alii planete ab occidente in orientem, non recto modo, sed obliquo modo, scilicet, descendendo, ascendendo ad orientalia secundum predictam signorum dispositionem. Sed,  dicet aliquis: Que necessitas fuit, quod sol obliquo, non recto modo mouetur? Respondetur: Magna quomodo ostendemus. Sed predoceamus, quas diuersitates oblique meando operetur, a remotiori, id est a capricorno incipientes. Cum ergo sol intrat capricornum, quod contingit in medio Decembris, unius mensis intrat signum, et in medio Ianuarii exit, eique attribuitur in quo illud intrat, quia tunc remotissimus a nostra habitabili, illa frigore constringitur. Terra enim et aqua naturaliter frigide sunt, nisi a sole calefiant. Item, cum non sit quo arescat, er spissatur in nubes, que dissoluuntur in pluuias. Inde fit quedam uarietas anni, que uocatur hiems. Est enim hiems humida et frigida, extenditurque donec sol transeat aquarium et pisces,  quorum primum intrat in medio Ianuarii, et secundos in medio Februarii. Constat ergo hiems tribus mensibus, et hoc est unum de quatuor anni temporibus. »In hoc ex frigore constringuntur pori superficiei terre, nec potest calor euaporare, qui remanens intus, nutrit radices herbarum et arborum, uicemque matris pregnantis obtinet.« Incrementum autem non confert: quia nec calor, nec humor, ex quibus omne incrementum est, potest ascendere, propter constrictionis frigus. Sed unde gelu, unde niues, unde grandines, unde pluuie, unde tonitrua, unde fulmina contingant, in tractatu de ere dicemus. Huic tempori consimilia sunt, aqua, phlegma, etas decrepita: hec etenim frigida et humida sunt. In eodem se melius habent cholerici,  peius phlegmatici, melius iuuenes, peius decrepiti. Pessima est infirmitas que ex phlegmate, quotidiana febris; minus mala que ex cholera ut tertiana; utile est in eodem augmentare cibum. Pori enim humani corporis, ex frigiditate constringuntur, unde calor intus permanens, plus consumit. Contra igitur interiorem defectionem, oportunum est infundere exteriorem refectionem. Inde quod apud antiquos Deus hiemis, pinguis uenter pingebatur, et ab immunditia paludis Spurius uocabatur. In eodem bonum est uti calidis et siccis. Cum uero sol ascendendo usque ad arietem peruenit, quem in medio Martii intrat, nec minus remotus, nec minus propinquus est, utpote in medio  torride zone positus. Unde er nostre habitabilis nec minus calidus, nec minus frigidus, nec minus siccus, nec minus humidus, sed inter quatuor qualitates temperatus. Ex hac temperie pori terre aperiuntur, euaporatque fumus humidus, qui per radices arborum et herbarum scandens, confert eis augmentum, et uegetationem . Unde quidam mensis huius temporis dicitur Aprilis, quia tunc terra aperitur in flores. Estque huius temporis proprium inconstans esse, scilicet modo pluuiosum ex uicinitate hiemis, modo siccum ex uicinitate estatis, modo eadem ratione calidum, modo frigidum. Inde est quod in Martio sepe infirmantur homines, quia corpora humana aperta sunt ex calore, et statim corrumpuntur ex subito frigore. Sed, si aliquis se in  hoc tempore conseruet, tardius in eo, quam in alio tempore infirmitatem incurret.



CAP. XXuII.---Unde altius mouentur infirmi in uere, et in autumno; et de quatuor anni temporibus.

Hic subiicit aliquis: Unde ergo est, quod si aliquis intret aliquam infirmitatem, non tam sepe moritur in hieme quam in uere. Cum infirmitates oriantur ex malo humore per membra se diffundente, ex frigiditate hiemis constringuntur humores, nec possunt defluere.

Ex calore autem ueris, itidem dissoluuntur, quibus decurrentibus per membra, succumbit homo et moritur. Hec temperies ab ariete incipiens extenditur, dum sol est in tauro et geminis. Primum  medio Aprilis, secundum medio Maii intrat. Huic tempori consimiles sunt er, sanguis, pueritia quia calidi et humidi sunt. In eo se melius habent melancholici, peius sanguinei, melius senes, peius pueri. Pessima infirmitas est que uenit ex sanguine, minus mala que ex melancholia, ut quartana. In eodem est conueniens, uti frigidis et siccis.

Cum autem usque ad cancrum ascendit, ex propinquitate sua terram incendit et desiccat. Unde est estas calida et sicca, que incipiens medio Iunio, quando sol intrat cancrum, extenditur donec in leone quem intrat medio Iulio, et donec est in uirgine quam intrat medio Augusto, huius temporis est et herbarum et arborum radices exsiccare. Consimile  est igni, cholere, et iuuentuti; hec enim calida et sicca sunt, in eo se melius habent phlegmatici, peius cholerici, melius decrepiti, peius iuuenes. Pessima est infirmitas que uenit ex cholera, minus mala que ex phlegmate est. In eodem est utile uti frigidis et humidis. Augmentandus est potus, et minuendus est cibus. Cum enim ex calore aperti sunt pori corporis, euaporat calor naturalis, ex quo non ita bene digeritur cibus, sed quia potus cito transit in sanguinem, augmentandus est. Hic oritur questio. Cum iste diuersitates in predictis temporibus ex propinquitate et remotione solis habeant contingere, sol uero existens in leone, tantum distat a nostra habitabili, quantum existens in geminis, in uirgine quantum in tauro, in libra quantum in ariete  quare in illis tribus operetur calorem et humorem, in his duobus calorem et siccitatem? Cui respondendum est: Quod existens in tribus uernalibus, ex hoc quod propinquus est operatur calorem, ex uicinitate hiemis precedentis operatur humorem. Cum uero sol est in leone, et uirgine ex propinquitate operatur calorem. Sed, quoniam ex calore ueris et estatis, iam humor desiccatus est, non est quo temperetur calor, nec unde sit humiditas. Inde est autem tempus calidum.

Cum uero est in libra, quia iam omnino desiccatus est humor et exstinctus est calor, oritur autumnus, frigidus et siccus, in quo fructus habentes intus humores, ut racemi et cetera colliguntur ex gemina siccitate estatis, et autumni maturi. Incipit  autem autumnus in medio Septembris, sole intrante libram, durans dum sol est in Scorpione et Sagittario, quorum primum intrat medio Octobri, secundo medio Nouembri. Assimilatur huic tempori terra, melancholia, senectus, quia frigide et sicce sunt. In eo melius se habent sanguinei, peius melancholici, melius pueri, peius senes. Pessima est infirmitas que nascitur ex melancholia, minus mala que ex sanguine. Ut enim generaliter dicamus in omni tempore anni, pessima est infirmitas, que fit ex humore simili temperati: qualitatibus enim temporis augmentatur materia morbi, minus mala que fit ex humore tempori contrario. Minuitur namque qualitate temporis materia morbi. In eodem utile est uti calidis et humidis. Inequale est hoc tempus, ex  uicinitate precedentis estatis, et subsequentis hiemis, ex quo succis fructuum habentium, indiscretim homines periclitantur. Hic oritur questio similis precedenti. Cum sol existens in scorpione, tantum distet a nobis, quantum in piscibus, in sagittario, quantum in aquario, quare alias operetur in illis qualitates, alias in istis? Huius solutio facilis est: in precedentibus nempe, id est in scorpione et sagittario, quia estate desiccatus est humor, iamque sol medium torride zone transiuit, est frigus et siccitas. In istis aliis, quia similiter est sol remotus, est frigiditas: sed quia iamdudum defecit calor, qui era desiccat: paulisper spissatur er in nubes, et fit tempus humidum. Quamuis, ut prediximus, hiems sit frigida et humida, in principio  tamen magis est frigida, minus humida, in fine magis humida, minus frigida, in medio equaliter. uer autem in principio magis humidum, minus calidum, in fine magis calidum, minus humidum, in medio equaliter. Aestas uero in principio magis calida, minus sicca, in fine magis sicca, minus calida, in medio equaliter. Autumnus in principio magis siccus, minus frigidus, in fine magis frigidus, minus siccus, in medio equaliter. Notandum uero est quamuis iste sint quatuor temporum proprietates, ex accidente tamen uariantur, ut si cum hiemalibus signis sit aliquis calidus planeta, ut Mars est, propter naturam calida et sicca. Similiter, si in estate sit aliquis frigidus et humidus, plus solito est  [Figure: 7Kb] humida et sicca. Ideo prudenti physico semper prouidendum est, que signa sol obtineat, et quis planeta  cum eo sit in eodem signo, ut scias qualis futura sit estas, et alia tempora, ut contra futuram qualitatem presto sit medicamen.

Cum igitur sol has diuersitates operetur, oblique ascendendo et descendendo, uideamus quid mali sequeretur, si semper recto modo uolueretur: et de hoc nullus dubitat, quod si semper ita propinquus nobis moueretur, ut in estate, semper estum haberemus.
[Figure: 6Kb]

 Nec aliquid crescere posset. Similiter, si semper remotus esset, ut in hieme, semper rigor frigoris esset, nec extra fructus et herbe nascerentur. Sed dicet aliquis: Si ita se moueret, uer esset in ariete, quod equaliter distaret, quod equaliter nobis semper temperiem faceret ueris, nec aliquid mali inde proueniret. Nos dicimus contra, pessimum inde prouenire malum. Nunquam enim terra intus conciperet, quod agit in hieme, neque fructus si aliqui nascerentur, ad maturitatem tenderent, sine quibus numerus animantium uiuere non posset. Et quoniam de naturali motu solis diximus, de his que agit relatus  a firmamento dicamus. Cum igitur sol naturali motu, ab occidente in orientem, contra firmamentum nitatur, quotidie a firmamento, dum refertur ad occasum, existensque super terram agit splendorem, qui dies dicitur. Sub terra uero eodem existente, in superiori parte est obscuritas, que nox uocatur. Attendendumque est, quod dies alius naturalis, alius usualis sit. De naturali ergo prius, deinde de usuali disseramus.



CAP. XXuIII.---Quid sit naturalis et usualis dies, et de diuisionibus eorum

Naturalis uero dies, uiginti quatuor horarum spatium continet, scilicet, usualem diem et noctem. Unde dicimus triginta dies esse in mense, cum in  eo sint dies et noctes. Hunc in quatuor physici diuiserunt, a nona parte noctis, usque ad tertiam diei usualis, calidum et humidum esse dicentes, a tertia diei usualis usque nonam calidum et siccum, a nona eiusdem usque ad tertiam noctis, frigidum et humidum. Inde contingit, quod quedam infirmitates in diuersis partibus eiusdem, peius et melius secundum predictam rationem de temporibus habeant. Usualis uero dies est spatium, quo sol ab ortu ad occasum refertur. Hunc ut naturalem, quatuor modis diuiserunt. Prima enim parte illius, sol rubet, deinde splendet, postea calet, ad ultimum descendit et tepet. Inde est quod in fabulis quatuor equi Phebo attribuuntur, nomina predictis rationibus conuenientia obtinentes. Primus nempe dicitur exactus,  id est, rubeus, secundus lacteus, id est, splendens, tertius lampas, id est, ardens, quartus Philogeus, id est, amans terram. In istis usualibus tertio in anno contingunt diuersitates, aliquando namque sunt equales noctibus, aliquando prolixiores, aliquando breuiores.



CAP. XXIX.---Unde equalitates et inequalitates dierum.

Harum diuersitatum hec causa est. Cum sol in hiemalibus signis est, tumor terre, qui est in medio torride zone, inter nos et illum positus, aufert nobis, ne illum cito uideamus et causa est, quare ab oculis nostris auferatur, inde breuius est splendor eius apud nos super terram: et sic dies umbra prolixa, et ideo nox. Sed quando est in cancro, et  in aliis estiualibus signis, quia citra tumorem terre nascitur, cito in mane uidetur, et tarde ab oculis aufertur, inde prolixius est splendor super terram, et breuius umbra. Eodem uero in ariete uel in libra existente, quia equaliter distata nobis, equaliter super terram, et sub terra est, inde est equalis splendor, et equalis obscuritas.



CAP. XXX.---Unde eclipsis solis sit, et quod singulis mensibus non contingat.

Enumeratis affectibus solis, tam ex naturali, quam ex accidentali motu, de eclipsi eius dicamus, unde, et quo tempore contingat solem esse [Figure: 10Kb]  in medio zodiaci, qui locus eclipticus dicitur. Luna uero sub eodem sic posita est, quod, si linea dirigeretur, iret per medium solaris et lune et terreni corporis sic. Tunc luna facit radios suos elidi, nec ad terram obtectu lunaris corporis possit descendere. Inde est quod nunquam nisi in triginta luna contingat, quia alio die, non est recto modo supposita soli. Non tamen omni tricesima luna hoc contingit. Sed quotiescunque contingit, in ea contingit. Si enim in tricesima die luna, ita opposita soli, quod sit aliquantum uersus cancrum, alterum uersus capricornum, non potest luna Solis uisum et descensum radiorum nobis auferre. Sed, quia de sole pro posse nostro disseruimus, deinde de luna disseramus.



CAP. XXXI.---Quare luna non habeat splendorem et calorem: et de nouilunio et plenilunio.


Luna igitur ex propinquitate aque et terre spissius habet corpus, quam cetere stelle, unde non habet proprium splendorem et calorem, sed a sole accenditur. Si enim proprium haberet calorem, cum uicina sit terre, per singulos menses, estum caloris, frigus hiemis in terram ageret, tanquam continuis inequalitatibus, nichil uiuere posset. Caruit ergo splendore et calore, a sole tamen superposito illustratur, non tamen semper equaliter, sed modo post nouissimum, modo plenilunium, modo interlunium hoc ita fieri. Dicunt quidam, quod non est supposita  soli, in eodem signo, pre nimio splendore eam obscurari, nec posse apparere. Sed quando elongatur à Sole in parte incipit splendor apparere. Unde cum plus remouetur a sole, maior in ea splendor apparet. Cum enim primum appareat ex parte solis, falsa uidetur eorum sententia. Nobis uidetur quod omne luminosum supposito aliquo obscuro, in opposita sui parte facit umbram, in parte sui splendorem. Cum igitur luna que, ut prediximus, naturaliter est obscura, soli supposita in parte sui, id est, supra solem ponit splendorem, in opposita parte, id est uersus terram facit umbram, unde a nobis luna non uidetur. Sed, quando elongatur a sole, incipit splendor ad modum gracilis cornu apparere, diciturque . Quantoque plus elongatur plus  splendens descendit, ita quod in septimo die dichotomos dicitur, id est diuisa per medium. Et est notandum quod quando splendor descendit umbra ascendit, et e conuerso: post septimum uero diem usque ad decimum tertium est , id est minus plena, et maior dimidia, decima quarta uero pie quia per diametrum remota est a sole. Quod potest probari ex hoc quod sole occidente ipsa oritur, iam tota umbra ascendit, et descendit totus splendor, estque , id est plenilunium. Postea uero incipit appropinquare soli, et umbra descende re, splendorque ascendere. Unde deficit ex nostra parte splendor et fit primum  [Figure: 9Kb]  descendendo , deinde , post ea . Hec omnia erunt apertiora ante oculos precedente figura posita.



CAP. XXXII.---De eclipsi lune et quare singulis mensibus non contingat, et de figuris umbrarum.

Eclipsis uero lune est ratio, sole et luna in predicta ecliptica linea sic dispositis, quod sol est in inferiori hemispherio, luna in superiori, terra uero in medio: sic quod si linea descenderet a medio lunaris corporis, transiret per medium terreni et solaris. Tunc tumor terre altius interpositus, dirigit umbram, scilicet, usque ad ipsam lineam, unde et radii solis, non possunt eam accendere: patiturque eclipsim, donec mouendo se, tumorem transierit, et splendor in ea apparere incipiat. Inde est quod  nunquam deficit nisi in quinta decima luna, quia tunc est soli opposita, non tamen in omni quinta decima luna hoc contingit. Sed quotiescunque hoc contingit ex figura umbre terre. De figuris umbrarum que ex aliquo rotundo corpore opposito splendori eiusdem fiunt predoceamus. Omnis talis corporis umbra uel est cylindroides, uel conoides. Sed cylindrus est figura longa et rotunda, equaliter crescens, neque lineas in summum attingens. Inde dicitur cylindroides umbra que talis figure est. Que fit quoties luminosum corpus et obscurum eiusdem quantitatis, ad hunc est modum.
 [Figure: 12Kb]

 Cum ergo corpus solis et terre equana non sint, quippe cum sit sol octies maior quam terra, umbram terre esse non potest. Calathus uero est figura ab acuto in altum rediens. Unde et dicitur huius figure umbra, hoc fit, quando luminosum corpus minus est obscuro, ad hunc modum. Sed figura umbre terre calathoides esse non potest, quia sol, ut probat Macrobius, maior est terra. Conoides uero umbra dicitur, quia ex lato in acumen tendit, que fit si luminosum corpus maius sit obscuro; ut monstratur in subiecta descriptione.
 [Figure: 10Kb]

Ergo quia solare corpus maius est terra, umbra illius conoides est: cum Sol et luna, ut  prediximus, conus umbre terre recto modo ad lunam tendit eamque inficit, nec radios a sole accipit donec conum umbre transierit. Si autem in quinta decima luna non sit sic disposita, sed alterum sit aliquantulum uersus septentrionem, alterum uersus austrum, conus umbre non recto modo ad lunam dirigitur, nec eam inficit, sed iuxta illam, ad hunc modum.
 [Figure: 14Kb]

 uiso unde eclipsis lune contingat, et quare non in singulis mensibus, de umbra que semper in medio eius uidetur, quid nobis inde uideatur, dicamus.  Cum luna frigida et humida sit, quamuis a sole illuminetur, aliqua parte sui retinet, que aliquid obscuritatis naturaliter inibi semper apparet.



LIBER TERTIUS.



PRAEFATIO.


Etsi studiis docendi occupati, parum spatii ad scribendum habeamus, quoniam inde multos uestes philosophie abscindentes, et cum panniculis arreptis totam sibi eam cessisse credentes, abisse dignoscimus, uoce ipsius clamantis excitati, ne nuda remaneat, particulas abscissas stylo nostre paruitatis consuimus: non ignari morsibus inuidie nos subiacere:  nobisque hodie est periculum noscere et habere. Sed quoniam, ut ait quidam:

Iustius inuidia nichil est, que protinus ipsum
Auctorem rodit, excrucians animum;
Et Horat. 

Inuidus alterius rebus macrescit opimes.
Inuidia Siculi non inuenere tyranni
Maius tormentum.
De tormento illorum certi, etsi de multis morsibus uenenatorum non dubitantes, quasi Catonum per estum Libye feritatem sectantes, rationibus diuersis pusillorum muniti, ad sequentia transeamus.



CAP. I.---De ere.

Et quoniam de ethere et ornatu eiusdem, que nobis uisa sunt, nostro proposito congrue docuimus,  de ere illi coniuncto, et subdito, doceamus, que, et unde in illo contingant, ostendentes. Aer igitur est a luna usque ad terram, qui quanto terre propinquior, tanto humidior et spissior; quanto remotior, siccior et splendidior. Hic cum sit suppositus soli, ex eo calorem et humorem accipit. Sed quoniam sol terminos torride zone nunquam excedit, illam partem eris ex uicinitate accendit, et remotam expertem sui caloris relinquit.



CAP. II.---Qualiter quinque zone sint in ere.

Sunt ergo in ere quinque diuersitates, ab antiquis zone dicte sunt, non, ut quidam estimant, super lunam. Illic nempe omnia immutabilia sunt, quia illic nulla est contrarietas. Cum enim ibi  ether, qui ignis dicitur, corporaque stellarum ignea, unde in aliqua parte erit frigus? Sed scio istos ex uerbis philosophorum errasse, qui quinque zonas esse in celo pronuntiant. Contra hoc geminam habemus defensionem. Prima est, quod er sepe uocatur celum, unde aues celi dicuntur. Secunda est, quod quinque partibus eris, quinque partes etheris superposite sunt, uocaturque pars etheris nomine partis eris sic suppositi: diciturque pars superposita frigide, frigida: quamuis in ea nullum sit frigus. Pars superposita torride, torrida: non quod in ethere aliquis sit feruor caloris.



CAP. III.---Que diuersitates ex ere in terra sint.

Est ignis superior ita subtilis, quod accendere  aliquid non potest, donec humido se misceat, et spisso. Iste eedem diuersitates ex ere superposito in terra sunt. Qualitas quippe eris, terram subiectam inficit. Sunt igitur quinque zone in ere, quinque in terra. De ere ergo superposito nostre habitabili, disseramus, ostendentes quid in eo et unde sit, et a diuersitate pluuie, quia est omni temperiei communis, incipiamus.



CAP. Iu.---Unde sint pluuie.


Pluuiarum ergo diuerse sunt cause. Aliquando namque fumus spissus, et humidus euaporat: qui cum ascendit, minutissime gutte se inuoluunt, que grossiores et grauiores facte, cadunt, fitque pluuia. Aliquando uero er ex frigiditate terre et aque spissatur, transitque in aqueam substantiam, que ex calore solis, ut glacies ab igne desiccata, cadit per minutissimas particulas. Aliquando ad nutrimentum sui coloris solem attrahere humorem contingit, et quod in illo liquidius est, in igneam transit substantiam. Quod uero grauius deorsum cadit, ubi post acutissimum calorem uidemus contingere pluuie inundationem. Habet autem questionem.



CAP. u.---Quare solis radii et calor ad terram tendant.


Cum proprium sit ignis, tendere sursum, unde est quod radii solis et calor ad terram tendunt? Ad quod dicimus, quia sol ignee nature sit, non quia ex solo igne constet, sed quia in eo dominatur. Predocuimus enim corpora stellarum ex quatuor elementis esse facta, dominante tamen igne: cum sol ex quatuor elementis constet, quamuis igne dominante, qui in eo ex terra et aqua est, ad simile, id est ad terram et aquam tendit. Sed quia a caloris fonte procedit, secum aliquid caloris defert, quo terra et aqua calefiunt, et quoniam natura est caloris ascendere, calor qui predicto modo descendit, reuertendo secum aliquid humoris eleuat, quod ebulliendo  in sui substantiam transmittat.



CAP. uI.---Quare sol calefacit terram, et ignis superior non.

Si ergo proprie possimus loqui, dicamus quod sol sursum humorem eleuat, non attrahat. Ideoque fons caloris dicitur, quia sic subdita calefacit: ignis uero superior non. Cum enim sit elementum non ex elementis factum, nichil est in eo quod ad inferiora descendat. Inde uero est quod pars eris et terre, soli subdita est feruida. Remota autem frigida, etsi sit etheri subiecta. Sed dicet aliquis. Nonne ignis. ubicunque est, calidus est? Cui dicimus, Non, nisi humido et spisso iunctus. Quamuis ergo super lunam sit ignis, non ibi feruor est, deficit enim humida  et spissa materia qua accendatur ignis, neque frigus, neque obscuritas, sed unus et continuus splendor, neque aliqua mutabilitas. Sed dicet ad hoc quod Aristoteles ait: Impossibile est ignem non calere. Respondemus ibi locutum fuisse Aristotelem de inferiori igne, qui semper alicui spisse materie mistus, nunquam calere desinit. Dicimus ignem calere, non actualiter, sed naturaliter. Quarta causa est pluuiarum, uentus eleuans humorem, de stagnis, et fluuiis, et lacubus. Inde est quod ranunculi et pisces, a multis uisi sunt de ere cadere. Cum enim, ut diximus, aqua uento sustollitur, contingit quod ranunculos et pisces secum eleuat, quibus ex naturali grandine descendentibus, stupent ignorantes. Nullum ergo tempus anni immune est a pluuia. In  omni namque uel fumus humidus euaporat, er ex frigiditate spissatur, uel humor calore, uel uento eleuatur.



CAP. uII.---Quod ante finem mundi gutte sanguinis cadent, uel quare sanguis dicatur pluere.

Hec pluuia quandoque plus solito spissata, ex nimio calore incensa, fit ad modum sanguinis, rubea et spissa. Quod uidentes, rerum causam ignorantes, philosophorum, dicunt sanguinem pluere. Inde ueri simile est dictum esse quod ante finem huius mundi gutte sanguinis cadent, et cum debeat ex ustione finiri, ut testatur Scriptura, que dicit psalmo quadragesimo nono: Deus noster manifeste ueniet, Deus noster et non silebit. Ignis in conspectu eius exardescet  . Et alias: Qui uenturus est iudicare uiuos et mortuos, et seculum per ignem. Aque ex calore in nubibus expanse, ex feruore spissabuntur, et incense, rubeeque facte, ad similitudinem sanguinis cadent. Est quando in pluuioso tempore arcus discolor in nubibus apparet, unde existant, et unde in eo tot appareant colores, dicamus.

Cum, ut supra diximus, calor solis humorem eleuet, uel fumus humidus euaporet, aque in nube ut in uitreo uase, et ubi est tenuior et calidior, rubeum ostendit colorem, ubi spissior, purpureum uel nigrum. Inde est, quod arcus ille nunquam ut in opposita parte solis relucet. Aer enim ex splendore solis ita irradiatur, quod diuersi in eo colores apparent.



CAP. uIII.---Unde grando et nix.


uisis ergo causis pluuiarum, et arcus celestis, de grandinibus disseramus. Cum igitur predicto modo humor eleuetur, contingit sepe in superioribus uentum frigidum et siccum fieri, qui guttas aque ex frigiditate congelans, transmutat eas in lapideam substantiam: et quia gutte rotunde sunt, quod potest probari per rotunda foramina, que agunt in lapide, assiduitate cadendi, grando rotunda descendit. Unde carmen:

Gutta cauat lapidem non ui sed sepe cadendo.
Niues uero sunt supradicte gutte, antequam grosse sint, spissateque congelantur.



CAP. IX.---Quare niues nunquam contingant in estate, cum in ea contingat grando.


Hic subiicient: Cum in estate sepe grando contingat, quare in eadem, iuxta inferiora montium nunquam niues contingant? Contra hoc dicimus: In estate humorem ex calore alicuius eleuari, eleuandoque guttas inuolui, que grossiores facte, frigoreque congelate, grandinem gignunt. In hieme uero, quia frigus circa terram est, guttas aque, antequam grosse sint, ex frigiditate temporis constringi, et in niuem transmutari, constat. In estate uero, quia frigus circa terram non est, donec in altum eleuate, grosse et spisse fiunt, non congelantur. Nunquam ergo in estate niues, etsi in ea sunt grandines. De tonitruis et fulminibus, unde et qualiter contingant,  disseramus.



CAP. X.---De tonitruis et fulminibus.

Fumo igitur, ut prediximus, ad superiora tendente, cum ad summum eris peruenit, et preponderationem humoris, mouetur eris summitas. Cuius particule ad modum undarum aque sibi occurrentes, fragorem faciunt. Ex motu uero er calefactus, transit in igneam substantiam, fitque coruscatio: que quamuis cum fragore fiat, citius tamen ad nos peruenit, quia uisus uelocior est auditu. Cum ergo, sicut prediximus, sparsim ex fumo humido spissati generantur, impetus qui ascendit sursum, est fragor sine fulmine. Sin autem impetus ille deorsum tendat, tamen tantus non fit, quod usque ad obstaculum  perueniat, nondum est fulmen. Cum uero ad obstaculum peruenit, obstantia findit.

Sed quia proprium est motus eris, tendere sursum, nulla materia exire uetante, reuertitur, sparsosque recolligit ignes. Si uero in hac inferiore parte eris, multus sit humor, er existens, in illo impetu igniri non potest, fitque fulmen findens, non urens. Si autem ibi non sit humor, ex motu et siccitate ignescit, fitque fulmen urens. Est autem fulmen pars eris, collisione aliqua usque ad obstaculum perueniens, cum impetu. Tonitruum uero, est partium eris sibi occurrentium sonus. Coruscatio autem pars est eris ex impetu ignita et splendens. Non est igitur fulmen lapidea substantia, ut quidam asserunt. Si enim lapidea esset substantia, non huc et  illuc discurreret, nec sursum reuerteretur, et cum aliquam feriret carnem, et ossa comminueret. Ideo fulmen sepius alta sternit, quia, cum ab alto oblique descendit, citius alta repetit. Sed quia quorumdam est sententia, quoddam fulmen esse lapideam substantiam, ne ex ignorantia uel inuidia uideamur eam uituperasse, uel tacuisse, breuiter illud declaremus siue exponamus.

Aiunt isti, quod cum fumus humidus ad superna ascendit , eleuatur cum eo aliquid terrene substantie, que ex calore solis in lapideam spissatur substantiam, et continetur in concauitate nubis, donec impetu aliquo  nubes diuidit, unde lapis ille impulsus altum aliquid percutit.



CAP. XI.---Quare in sola estate contingant fulmina.

Hic subiiciet aliquis: Cum in omni tempore anni fumus humidus, ut prediximus, ascendat, quare in omni non contingunt fulmina et tonitrua? Cui dicimus: Cum ab fumo humido ascendente habent esse, non fiunt tamen inde donec ad summum peruenerint eris, quod per simile maris potest probari. Cum enim mare, ex fumo ascendente, in fundo commouetur, ex spissitudine, non potest huc uel illuc impelli. Sed cum usque ad summum commotio illa peruenerit, illuc et illuc unde impelluntur, fitque tempestas. Quod uero tempestas a fundo incipiat, per hoc potest probari, quod phocas undas agitantes ante tempestatem  uidemus. Unde Plinius ait: Naute sunt dormitorie, que in fundo maris dormiunt. Fumo tamen, ut prediximus, fundum maris commouente, excitati ad summum ascendunt. Quod uidentes naute, experimento certi, etsi de physica incerti, tempestatem futuram predicunt, quippe iam incipit tempestas in fundo. Simile uero est in ere. Dum enim inferiores partes eris obtinet fumus, ex spissitudine non potest huc uel illuc impellere era. Sed cum ad summum peruenit, huc et illuc ex labilitate eum impellit, fiuntque tonitrua et fulmina. In hieme uero, etsi er spissus sit, non est tamen tantus calor, quod spissus fumus usque ad summum possit erigi, non etiam in ere. Remanens ergo in inferiori parte eris, uentos et pluuias gignit. In estate, cuius est  maximus feruor quo eleuatur, fitque partium eris diuersa incursio: unde contingunt fulmina et tonitrua. In autumno, qui est frigidus et siccus, neque est humor qui eleuetur, neque calor quo eleuetur.



CAP. XII.---De eo quod stelle uidentur aliquando cadere.

In eodem ere uidetur nulla stella cadere, cadente aliqua. Cum ignee sint nature, et proprius stellarum locus sit ether, nunquam ad terram descendunt. Item cum maxime sint, etsi ex remotione parue uideantur, si aliqua caderet, totam terram uel maximam partem eiusdem occuparet. Non ergo cadunt, sed cadere uidentur. Sepe etenim in superioribus partibus eris, est uentus et commotio, etsi non sit in inferioribus, ex ea commotione er ignitus  et splendens, per era discurrit. Qui cum extra aliquam stellam splendere incipit, suo splendore uisum illius stelle nobis aufert, uideturque quod stella ceciderit. Sed dicet aliquis: Unde est ergo quod stellam illam non uidemus? Huic dicimus: Stellam illam uideri posse, sed eam esse, nesciri. Cum enim, ut prediximus, er ignitus discurrat, er spissior, et modo tardior subsequitur, qui inter nos et stellam illam positus, uisum eiusdem nobis aufert. Sed antequam transeat, et stella appareat, firmamentum, quod ad occasum uoluitur, stellam illam ad ulteriora secum detulit. Cumque apparet, quia in alio loco, quam antea esset, uidetur, alia stella putatur.



CAP. XIII.---Quod cometa non sit stella.


De cometa uero que in mutatione imperii apparet, hoc sentimus quod stella non est; quia neque de infixis, neque aliquis planeta. Quod de infixis non est, ex hoc apparet, quod motus illius sentitur. Planeta uero non est, cum extra zodiacum sepe uideatur, nec motum planetarum sequatur. Si item stella esset, esset in aliquo hemispherio. Cum igitur stelle eiusdem hemispherii apparent, unde ista, que maior uidetur, non apparet? Non est ergo stella, sed ignis, iuxta uoluntatem Creatoris, ad aliquid designandum, accensus.



CAP. XIu.---De refluxionibus Oceani.

Quoniam de ere, et eo quod in eo contingit, pro affectata breuitate transcurrimus, de aqua et situ  eiusdem dicere incipiamus. Sapientia ergo diuina, sine calore et humore, nichil posse uiuere presciens, terram uero et aquam esse frigidas, ut in ea uiuere aliquid posset, totius caloris fontem, id est solem, ut equaliter hinc et illinc terram calefaceret, super medium terre posuit. Sed quia a solo calore nichil uiuere posset, in medio eiusdem fontis caloris fontem humoris supposuit, ex quibus hinc et illino terra temperaretur. Est ergo fons humoris in medio torride zone, in medio equinoctialis circuli, terram circumdans, qui ideo esse a pluribus non creditur, quia per nimium feruorem, ad ipsum non peruenitur. A physicis tamen predicta necessitate esse creditur, uerumque mare uel Oceanus appellatur. Hoc uero mare cum usque ad Occidentem uenerit, duas  refluxiones ibi facit, quarum una ad austrum, alia ad septentrionem uergit, latera terre sequentes. Similiter in oriente duas facit refluxiones, ad predicta latera se uergentes. Cum occidentalis uero refluxio, et illa orientalis, ad predicta latera se uergentes, sibimet occurrunt, ex repercussione ingurgitatur retro mare; fitque famosa accessio et recessio maris, que fluctus [uel, estus maris pro fluxu] maris dicitur. Similiter alie due in capite sibi occurrentes. Sunt alii qui dicunt fluctus maris montes subditos mari causam esse: Cum item usque ad ipsos mare peruenit, retro cadit, et ingurgitatur, impleturque retro alueus, sed ante expletur. Si ante uero expletur, retro item reuertitur, et expletur retro, sed impletur ante  predicta occidentalis refluxio, ad septentrionem uergens. Cum iuxta latera terre tangens Africam, ad finem eius peruenerit, inter Calpem et Atlantem, usque iuxta Hierusalem, Mediterraneum uocatur, diuersa a diuersis regionibus nomina accipiens. Qualiter uero ascendat et descendat si quis scire desiderat, et que nomina, ex quibus regionibus sumpta, mappam mundi consulat. Sed quia facilius illabitur animo subiecta descriptio, id quod diximus oculis subiiciamus: in posita  spherula occidentalis refluxio ad septentrionem uergens, ex Atlante monte adiacente, Atlanticum mare uocatur, infra quam est Anglia, et uicine insule. Ex Orientali refluxione ad Septentrionem uergente nascitur Indicum mare. Similiter ex aliis refluxionibus ad  austrum se uergentibus credendum est, maria nasci diuersa. Sed hoc nostra attestatione describi non debet, quia propter torridam zonam interiectam situs illarum nobis incognitus perseuerat.
[Figure: 11Kb]


CAP. Xu.---De ortu uentorum.


Et quia nostra sententia est, ex illis refluxibus uentos nasci, de ortu eorum disseramus tam cardinalium quam collateralium, cum igitur, ut prediximus, in Occidente ex illo fonte, totius humoris, due refluxiones una ad austrum, alia ad septentrionem diuiduntur, in illa separatione mouetur er. Sed si tantus fuerit impulsus, quod usque ad nos peruenerit, generat uentum qui Zephyrus uocatur. Due uero orientales, sua diuisione generant uentum, qui Eurus nominatur. Cum uero orientalis et occidentalis  ad septentrionem uergentes, in medios sibi occurrunt, mouetur er, fitque uentus septentrionalis, qui dicitur Boreas: qui idcirco frigidus, quia in frigida zona nascitur. Siccus uero, quia nubes de hoc angulo terre ad medium fugat, estque pluuiosus, iuxta fines torride zone. Cum uero transit torridam zonam, calefit, etsi nobis sit frigidus, ibi tamen est calidus. Similiter cum due uergentes ad austrum, in medio sibi occurrunt, generatur auster qui, etsi ultra torridam zonam siccus et frigidus sit, ut apud nos Boreas, quippe cum in frigida zona oriatur, quia tamen transit per torridam zonam, calefactus est, et ad nos peruenit calidus, fugandoque ante se nubes, usque ad angulum terre in quo habitamus, generat  nobis pluuias, estque ex accidente nobis calidus et humidus, etsi in sua origine frigidus et siccus. uiso unde cardinales uenti oriantur, etiam unde sint quatuor collaterales uideamus. Si in duabus refluxionibus ad septentrionem uergentibus, Boreamque predicto modo generantibus contingat, quod orientalis ex aliquo accidente sit uelocior, ultra medium septentrionem et occidentem occurrit, nasciturque uentus collateralis, inter Boream et Zephyrum. Si uero occidentalis ultra medium septentrionalis orientali occurrat, fit uentus collateralis inter Boream et Eurum. Similiter si alie due refluxiones ultra medium, modo hic modo illic, sibi occurrant, duo collaterales uentos generant: unum inter Eurum, alterum inter Austrum, et Zephyrum. Sed quia oculis subiiciendo  figuram, minuemus laborem, unam similem precedenti faciamus, in qua non in medio sibi refluxiones occurrant. In prima ut ex illa cardinales, ex hac collaterales intelligamus.
[Figure: 5Kb]

Sed quia in una figura, non plus quam duos possumus ostendere, per simile istarum, de aliis intelligatur. Queritur autem: Si ex predictis  causis contingant uenti cum quotidie refluxiones diuidantur, sibique occurrant, quod testantur quotidiani fluctus, quare quotidie uenti non contingant. Cui dicimus: quod, et si quotidie contingant, non impetum faciunt, qui usque ad nos perueniat. Sepe uero contingit, quod non putamus uentum esse, cum in aliis regionibus, uel in superioribus eris partibus transit, non tamen a nobis sentitur. Sunt qui dicunt cauernas terre causas esse uentorum. Cum enim eas subintrant, partes eris ex labilitate, una intrante, et alia exire uolente, fit conflictus, quo er commotus, generat uentum. Inde est quod Aeolia, quia cauernosa est, regio uentorum dicitur. Alii dicunt fumum humidum ascendentem, et preponderatione sua acra mouere, uentumque  rigare. Nos uero primum, et secundum, et tertium, causam uentorum esse docuimus.



CAP. XuI.---Unde quedam aqua dulcis, quedam salsa.

Unde aqua salsa sit doceamus. Naturalis sapor aque insipidus est, unde naturaliter est insipidum phlegma, ex accidente tamen fit salsa. Cuius ratio talis est: Cum mare, ut diximus, torride zone sit suppositum, ex calore spissatur, fitque salsum. Certum nempe est per ebullitionem aquam transire in salem. Sed dicet aliquis: Cum ex principio hoc salso, omnes aque nascantur, et ad idem reuertantur (teste Salomone, qui dicit: Ad loca unde exeunt aque, reuertuntur   unde est quod quedam aque sunt dulces, quedam salse?



CAP. XuII.---Quod aqua colata et attenuata fontes dulces gignat.

Cuius hec solutio: cum terra cauernosa sit, aqua ex labilitate sua subintrat, que per cataractas transiens, colatur et attenuatur, salsumque amittit saporem, que ad terre superficiem erumpens, fontes et diuersos riuulos dulcis saporis inde gignit.



CAP. XuIII.---Unde putei habeant humores

Sed de puteis, unde habeant humores, dissensio est. Si enim a cataractis fontes principium haberent, implerentur et decurrerent? Contra quod dicimus: etsi a cataractis principium habeant, non implentur tamen. Contingit autem cataractam non ibi finiri,  sed hinc et illinc esse. Unde ultra transit aqua putei, et non ebullit sursum. Ubi enim fons finita est cataracta. Inde aqua propter spissitudinem terre, non ualens ultra defluere, cogitur sursum ebullire. Sunt alii qui dicunt non esse ex cataractis principium putei, sed ex sudoribus terre. Cum enim terra aliquid humoris contineat, si perforata sit, descendunt gutte aque ad modum sudoris hominis, et inde est aqua putei. Nobis uidetur ex utroque causam esse. Quod enim ex cataractis sint, per hoc probatur, quod iuxta flumina statim reperitur aqua putei, et quod contingit sepe uni puteo, post alterum facto, aquam de primo auferri. Quod uero ex sudore terre sint, probatur per hoc, quod in siccis et aridis locis, aqua putei reperitur.



CAP. XIX.---Unde aqua putei et fontis in estate sit frigida, in hieme calida.


Quod aqua putei et fontis in hieme sit calida, sic contingit: Cum hiems naturaliter sit frigida, et frigiditate pori terre constringuntur, nec potest calor euaporare, qui remanens, intus terram calefacit, et aquam. In estate uero poris, superficiei terre ex calore apertis, fumus euaporat, minuiturque calor: inde ab intus erumpens, exit frigida. Est ergo aqua putei in estate frigidissima: aqua uero fontis, quia propinquior calido eri, minus frigida, minus adhuc aqua fluuiorum, minus pluuiarum. Sic ergo dulcis aqua colando per cataractas terre fit. Sed aque ille, ex quarum humoribus fontes exeunt, per superficiem  terre, non per cataractas, spisse sunt et salse, mariaque uocantur.



CAP. XX.---Unde exustio uel diluuium.

Et quoniam communis philosophorum sententia, terrena modo diluuio, modo exustione finiri, unde utrumque contingat uideamus. Cum sit aqua, ut prediximus, fonti caloris supposita, contingit humorem paulisper crescere, caloremque superare, donec ad id peruenerit, quod nullis littoribus detentus, per terras se diffundens, terrena submergit.  Qui cum ex calore solis, et ex siccitate terre desiccatus sit, contingit calorem paulisper crescere, humoremque superare, donec ad id creuerit quod per terram diffusus, eas adurat. Sunt qui dicunt, ex communi planetarum eleuatione, uel depressione eorum contingere. Si enim omnes planete simul eleuantur plus solito a terra remoti minus de humore sibi as sumunt. Unde humor crescens per terram se diffundit, fitque diluuium. Sed si unus, uel duo, uel tre eleuentur, sine aliis, non tamen excrescit. Quod enim crescit ex illorum eleuatione, desiccatur ex aliorum propinquitate. Sic uero ex uicinitate omnes adurunt terras, fitque exustio, quia quod iste ex propinquitate maius faciunt, alie remote minus faciunt. Et attendendum quod diluuium aliud commune, aliud  uero particulare. Commune uero continuum esse non potest, particulare uero potest. Sicque alternatim pereunt mortalia. Unde quia in tempore Ne per diluuium mundi fuit destructio , per exustionem mundus finietur.



CAP. XXI.---Unde sit quod in lunatione modo crescunt humores, modo decrescunt.

Sed quia in fine huius uoluminis de habitu maris est tractatum, unde in primis septem diebus lunationis fluctus illius decrescant, in aliis septem crescant, uideamus. Cum igitur interlunium est, quod totus splendor solis, qui eam accendit, era subditum non potest tenuare, neque humorem desiccare. Est enim tunc plenus fluctus. Sed cum splendor incipiens descendere, accenditur luna et desiccat era,  minuitque humorem. Quantoque plus descendit splendor, desiccatur humor, usque ad septimum diem. Septima uero die, quia tota medietate accensa est, mediante ere, calefacit humorem. Qui ebulliens sursum eleuatur, et sic usque ad decimum quartum diem crescit fluctus; sed quia in tertia hebdomada calor eleuans in ea minuitur, fluctus maris immoratur. In quarta uero, quia splendore accendente calor deficit, spissatur er, humorque crescit, et inde fluctuat usque ad nouiluuium.



LIBER QUARTUS.



PRAEFATIO.


Superiorum uoluminum series, a prima causa rerum orta, usque ad terram defluxit, pruritum aurium non continens, sed utilitati legentium deseruiens, atque ideo animis stultorum non sedens. Iam enim illud impletum est: Erit cum sanam doctrinam non sustinebunt, sed ad sua desideria coaceruabunt sibi magistros, prurientes auribus . Que igitur studii reliqua libertas sperari possit, cum magistros discipulorum palpones, discipulos magistrorum iudices, legemque loquendi et tacendi imponentes cognoscamus? In paucis enim magistri,  frontem, si adulantis uocem et uultum percipient; etsi sit aliquis qui magistri seueritatem sequatur, ut insanus a meretricibus magister scholarum fugatur, crudelisque uocatur et inhumanus; ut iam uerbis Umbricii possit uti,

   . . . atque ideo nulli comes exeo tanquam
Mancus, et exstincte corpus non utile dextre. 

Unde ergo deberent diligi, fugantur magistri, secundum illud Ouidii:

Per quas nos petitis, sepe fugatis opes.

Sed quoniam probi est animum ad peiora non flectere,  sed melioribus conformare, remoto animo a peioribus, conformatoque melioribus, ad cetera transeamus. Et quia de aliis elementis, et ornatu, et eorum sectantes compendia diximus, de terra et ornatu eius dicere incipiamus.



CAP. I.---De terra et mundo.

Est ergo terra elementum in medio mundi situm, atque ideo infimum. Mundus nempe ad similitudinem oui est dispositus. Namque terra est in medio, ut uitellus in ouo. Circa hanc est aqua, ut circa uitellum albumen. Circa aquam est er, ut panniculus continens albumen. Extra uero concludens omnia, est ignis ad modum teste oui.



CAP. II.---De diuersis qualitatibus terre.

 Hec terra sic in medio mundi posita, et inde omnia recipiens pondera, etsi naturaliter sit frigida et sicca, in diuersis tamen partibus suis, ex accidente diuersas continet qualitates. Pars enim illius torride zone, parti eris subiecta, ex feruore solis, torrida est et inhabitabilis. Sed duo eiusdem capita, frigidis partibus eris subdita, frigida sunt et inhabitabilia. Pars uero temperate parti eris subiecta, temperata est et habitabilis. Sed quia due partes illius, ut prediximus, intemperate sunt, due infra sunt temperate, et habitationis patientes. Una extra torridam zonam, altera ultra: sed quamuis habitabiles, unam tamen ab omnibus inhabitari tantum credimus, nec totam. Sed quia philosophi de habitationibus utriusque, non quia ibi sunt, sed quia ibi  esse possunt, loquuntur de illis, quos nos non credimus esse propter intellectum lectionis philosophice, aliquid inde dicamus.



CAP. III.---De habitatoribus eius.

Pars igitur zone habitabilis, in qua sumus, in duo diuiditur. Cum enim temperies eris ex omni parte sit terre, quedam pars temperata est, et habitabilis. Sed quoniam refluxiones Oceani latera terre iuxta qualitatem horizontis cingit, in duo illam diuidunt. Cuius superiorem partem habitamus: Antipodes uero nostri inferiorem. Nullus tamen nostrum ad illos, neque illorum ad nos peruenire potest. Ex parte enim septentrionis, frigus et refluxiones transitum prohibent. Ex parte uero orientis et occidentis,  sol et refluxiones. Similiter alta habitabilis in duo diuiditur: Superius, quorum nostri obtinent, et inferius illorum. Sunt ergo in duabus habitabilibus quatuor habitatores, alii cum aliis in quibusdam temporibus conueniunt, in quibusdam differunt. Nos ergo et nostri antipodes simul habemus estatem, et hiemem, et alia anni tempora. Sed quando habemus diem, illi noctem, e conuerso. Si enim ex propinquitate solis est estas, et ex remotione hiems, ex mediocri distantia uer et autumnus, signa uero nobis et illis equaliter distant, quippe terram seruantia, et suum naturalem locum obeuntia, in quocunque signo sit sol, equaliter erit nobis et illis, et idem efficient. Merito igitur habemus  similes diuersitates, non tamen simul diem et noctem. Cum enim ex splendore sit dies, ex umbra terre fit nox. Umbra uero semper est in parte opposita splendori solis, cum in superiori parte terre est splendor diei, in inferiori est umbra noctis, et e conuerso. Nulla est ergo hora, in qua in aliqua parte non sit dies, et in aliqua non sit nox. Sed queritur: Si nos, et illi, simul habeamus estatem et hiemem. Sed quando nos diem, illi noctem. In estate uero nobis sunt longissimi dies, breues autem noctes; habebunt ergo ipsi in estate sua dies breues, et noctes longas, quod non est naturale estatis? Contra hoc dicimus: etsi quando nos diem, illi noctem, tamen in quodam tempore dies nobis et illis est communis, sed alteri in uespere, alteri in mane.  Cum enim sol est nobis in ortu, adhuc est illis in occasu, habemusque mane, illi uespere, ut circa horam primam nondum sit eis nox. Similiter in occasu, ex quo sol incipit descendere, incipit illis apparere, et tunc est illis mane, nobis uespere. Inde est ergo, quod habemus nos et illi dies equales et noctes, etsi non simul. Similiter hiems. Qualiter hoc sit, ingeniis legentium discutiendum permittamus. Nos uero et similem habemus diem et noctem, sed quando nos estatem, illi hiemem, et e conuerso. Cum enim in eodem hemispherio simul nos et illi habemus splendorem, et simul umbram: sed quia quando nobis est sol propinquus, illis est remotus: quando habemus estatem, illi hiemem. Sed hic ortur questio, similis priori, ad quam si quis prioribus  instructus accesserit, illius solutionem facile inueniet. Nos uero, et antipodes , neque simul estatem, neque simul hiemem, neque diem, neque noctem habemus, uero et sui antipodes sic se habent, ut nos et nostri anteeci, et nostri antipodes, ut nos et sui; antipodes nostri et sui ut nos et anteeci. Et quoniam de habitationibus tribus et earum habitatoribus satis docuimus, de nostra dicere incipiamus. Nostra igitur habitatio ab oriente in occidentem, a meridie ad septentrionem extenditur, que quamuis temperata dicatur, non equaliter tamen in omnibus suis partibus temperata est. Pars enim torride zone propinquior, ut est Libya, Aethiopia, calida est et sicca; uicina frigide, frigida est, et humida. Occidentalis, frigida et sicca. Orientalis calida  et humida. Aequaliter uero distans, equaliter est temperata.



CAP. Iu.---De terminis Asie, Africe et Europe.

Huius item tres partes sunt principales, Asia, Africa et Europa, et incipit Asia ab oriente, et extenditur lateraliter a septentrione, usque ad torridam zonam, terminaturque Tanai et Nilo, mediam partem habitabilis continens. Europa uero et Africa duas alias obtinent. Sunt uero termini Africe: Nilus, ex parte orientis: a meridie torrida zona, a septentrione Mediterraneum mare, ab occidente refluxio Mediterranei. Termini uero Europe sunt ab Oriente Tanais, ad Mediterraneum mare, ab occidente refluxio,  a septentrione frigida zona, hoc modo: [Figure: 10Kb]



CAP. u.---Unde in quibusdam montibus perpetue sint niues.

In hac item sunt montes, in quorum summitatibus  sunt perpetue niues, cum in conuallibus maximus sit calor. Sed queritur, cum calor sit ex sole, et ex superioribus: montes uero sint propinquiores soli, quam sue conualles, quare in superioribus illorum sint niues et in conuallibus non? Contra hoc dicimus, quod et in superioribus breuiter tetigimus: quod quamuis ex sole sit calor, qui idem est calide nature, donec tamen humido, quod in sui naturam transmutet, se commisceat, nichil calefacere potest; unde in predictis montibus, quia er subtilis est ex nimia remotione a terra, a sole non potest accendi, sed ex sua leuitate impulsus, huc et illuc, frigidus efficitur. In conuallibus uero, quia er est spissus, et inde fere immobilis cito incenditur et calefit, quod per hoc simile potest probari. Quia si er est immobilis,  accenditur, et est calidus, sed si uentus ueniat, qui illum moueat, frigus sentitur. Hic oritur questio alia: si er in superioribus predictorum montium ita est subtilis, unde ergo spissatur in nubes et niues? Nos uero dicimus quod ille er non spissatur, sed fumus humidus qui ex conuallibus ascendit, ex frigiditate superiorum in nubes et niues, constringitur.



CAP. uI.---Quas qualitates contrahat terra ex diuersis uentis.

Hec eadem habitabilis, diuersis uentis exposita, diuersas contrahit qualitates. Si enim aliqua pars eiusdem montibus oppositis orienti, septentrioni clausa sit, et occidenti, exposita uero meridiei est calida et sicca, et hieme habitationi bona, in estate pessima. Si uero ex contrario, in hieme mala, in  estate bona. Pars uero orienti exposita, aliis itidem clausa est, et calida et humida, et ueri bona, e contrario frigida et sicca. In autumno mala, sed in uere bona. Idem uero de partibus terre diximus, probari potest per fenestras domus: austrine namque in estate sunt male, in hieme bone. Septentrionales econtrario. Inde erat quod antiqui triclinia australia et borealia faciebant, ut in australi hieme, in boreali estate discumberent .



CAP. uII.---De insertis arboribus.

Et quoniam de hoc elemento, et de partibus eius satis disseruimus, de terre fructibus et arboribus consequens est ut dicamus. Sed quia Macer et Dioscorides omne illud aperte docent, de illis taceamus.  Unam solam eius questionem cum eius solutione ponentes, que talis est: Cum alterius sit nature truncus, alterius surculus, que fit causa crescendi? Causa crescendi est fumus qui uenit de terra per radices et truncum, et dum descendit, perforans radices, aliquid terre et aque substantie trahens, causamque uiuendi, augmentandi, fructusque ferendi conferens. Hoc per truncum ascendit, truncusque quod sue nature est conueniens, continet, naturalique calore illud digerens, in medullam, et truncum, et corticem transmutat. Quod uero ad surculum ascendit, surculus similiter, quod sibi conuenit, in sui naturam dirigit. Cum nobis hac questione et solutione predictorum auctorum, satis superque dictum uideatur: restat ut de terreno animali aliquid loquamur.  Quod cum omne sit mortale, quoddam tamen rationale, sed quia irrationabilia infinita sunt, lectioni philosophorum multum pertinentia, de naturis illorum, et unde quedam ruminent, quedam non, dicere postponamus, ut de rationali et mortali, id est de homine, quod dignius est, disseramus, quod quia ex duobus, scilicet, ex anima et corpore constat, prius de humano corpore, quod nostre cognitioni occurrit, deinde de anime uirtutibus doceamus. Sed quoniam de compositione primi hominis tam masculi quam femine, qualiter et quomodo ex limohomo factus sit, in primo uolumine docuimus, de quotidiana hominis creatione, formatione, natiuitate, etatibus, membris, de officiis et utilitatibus membrorum dicamus.



CAP. uIII.---Quid sit sperma.

 Cum igitur ex spermate conceptio hominis fiat, de ipso aliquid dicamus. Sperma ergo est utile [fort. uirile] semen, ex puta substantia omnium membrorum compositum. Quod uero ex substantia omnium membrorum illud sit compositum, ex hoc apparet quod omnia membra inde creantur, naturaliterque est, ut similia consimilibus nascantur. Aliud item ad hoc est argumentum, quod si pater in aliquo membro aliquam incurabilem infirmitatem habeat, filius in eodem membro eamdem obtinebit.



CAP. IX.---Quare in pueritia coitus non contingat.

A quarto decimo anno tempus coitus incipit. Sed queritur: cum calore et humore sperma causam contrahat, pueritia uero calida et humida sit, quare in ea coitus non contingat? Cui dicimus, quod in  illa etate stricti sunt meatus, huic ad hoc deseruientes, deinde sperma exire non potest. In aliis uero aperti sunt, et apte coitui. In senectute uero et senio propter frigiditatem coitus uix contingit. Post comestionem ante somnum molestum hoc opus, minuitur enim naturalis calor qui cibum debet digerere. Post somnum uero quia cibus digestus est et uersus in sanguinem, tempus illius est. Que uero complexio huic operi conueniat, ex secunda particula queratur.



CAP. X.---De matrice.

Matrix uero est ista seminis susceptrix, intus uillosa ut melius semen suscipiat, septem obtinens cellulas, humana figura ut moneta impressas. Inde est, quod septem, nec unquam plures mulier uno  lecto potest parere. Et quia ex matrice causa sterilitatis contingit aliquando, aliquid inde dicamus.



CAP. XI.---Que sit causa sterilitatis.

Causa igitur sterilitatis est nimia siccitas, nimia humiditas, nimius calor, nimium frigus. Cum enim sperma ex temperato, id est, sanguine constet, ut inde aliquid fiat simile, requirit. Aliquando nimia pinguedo est causa quare nichil concipiatur; ex ea enim os folliculi obstruitur, ne semen intrare possit. Unde uirgil. in Georgic.  dicit: Equas in tempore coitus macie esse extenuandas. Deinde subiungit physicam:

Ne pinguior usus sulcos oblimet inertes  ,
Iterum frequentia coitus huius rei causa est: delinitur enim matrix intus ad modum marmoris uncti  et nichil potest retinere. Si uero in muliere nulla sit causa sterilitatis, ueniatque sperma geniture conueniens in matricem, clauditur statim ita ut, ait Hippocrates, quod nec acus possit immergi, factaque conceptio est. Ideoque conueniens geniture diximus, quia si nimis sit calidum uel siccum, non est aptum geniture.



CAP. XII.---Si aliqua nolens potest concipere.

Sed queritur si solum uirile semen sine muliebri spermate geniture sufficiat? Dicunt quidam illud solum sufficere; cuius hec est probatio: Quod sepe aliquis homo cum aliqua nolente, eaque flente, concubuit, et aliquando gignit, ubi nullum semen mulieris esse potest: non est enim sine uoluptate  seminis emissio. Nos dicimus etiam muliebre semen esse in conceptione, quia per infirmitatem quam puer contrahit in simili membro, a matre potest probari. Quod uero dicit, aliqua nolente, puerum concipi, dicimus quia, etsi in principio displicet, in fine tamen ex fragilitate carnis concupiscentialis placet. Sed quia in conceptione menstruum solet cessare, unde contingat, et quare tunc cesset, edisseramus.



CAP. XIII.---De superfluitatibus.

Cum mulier omnis naturaliter frigida sit, calidissima quippe frigidissimo uiro frigidior est, cibum non potest bene digerere remanetque superfluitas que per singulos menses purgatur, menstruumque uocatur. Conceptione uero facta geminatur calor ex  fetu, unde melius cibus digeritur, nec tante superfluitates oriuntur ut prius. Item quia ex sanguine matricis nutritur fetus, non indiget purgatione.



CAP. XIu.---Quare homo cum natus est non graditur.

Inde est quod cetera animalia, ex quo nata sunt, gradiuntur; homo non graditur, quia ex sanguine menstruato homo in utero nutritur. Sed unde mulieres post conceptionem feruentiores sunt libidine, bruta uero animalia omnino ab ea cessant? Inde cum mulieres frigidiores sint uiris, luxuriose magis sunt illis. Unde post coitum leprosi mulier non ledatur; accedens uero uir, leprosus efficiatur dicere  postponamus, ne corda religiosorum, si forte hoc opus nostrum in manibus acceperint, diu loquendo de tali re offendamus.



CAP. Xu.---De formatione hominis in utero.

Spermate igitur in matrice locato, oreque eiusdem clauso, si in dextra parte remaneat, quia hepar est in dextra parte matrici uicinum, meliore et calido sanguine nutritur fetus, masculus efficitur. Si autem in sinistra parte, que a fonte caloris, id est ab hepate est remota, femina erit. Si uero non bene in dexteram, sed aliquantulum uersus sinistram, plus tamen uersus dextram, uir effeminatus. Si in sinistra, ita quod aliquantulum uersus dextram, mulier uirilis. Cum uero in una predictarum quatuor partium semen locatum est, incipit uirtus digestiua operari,  que calefaciendo calore matris illud spissat. Sed ex siccitate folliculum intra se conceptum continentem creat, ne alique superfluitates se illi miscentes, illum corrumpant, hic folliculus cum puero crescit, et oritur. Septima die conceptus, ut refert Macrobius , gutte sanguinis in superficie folliculi incipiunt apparere. Tertia septimana ad ipsum conceptionis humorem se demergunt; quarta in quadam liquida soliditate, uelut inter carnem et sanguinem coagulatur; quinta uero si puer in septimo mense nasci debeat, sin autem in nono, septima incipit uirtus formatiua, cuius est officium humanam figuram conferre. Hanc sequitur uirtus assimilatiua, cuius est officium quod frigidum et siccum est commutare in frigidum et siccum, ut  sunt ossa: quod frigidum et humidum, in phlegmata, ut est pulmo; quod calidum et siccum, in cholerica, ut est cor; quod calidum et humidum, in sanguinea, ut hepar. Deinde sequitur uirtus concauatiua. Huius est officium manus concauare, nares perforare, et cetera. Formatis uero membris, assimilatis et cauatis, incipit fumus humidus per uenas et arterias discurrere, motum uitamque conferre. Hic motus septuagesimo die a conceptu incipit, si puer in septimo mense nasci debeat; sin autem in octauo, decimo nono. Sed quia omnia que temporaliter uiuunt, cibo aliquo indigent, sequitur uirtus pascitiua, que usque ad mortem extenditur.



CAP. XuI.---Unde puer pascatur in utero.

 Sed queritur qualiter, et quomodo puer in utero pascatur. Dicimus quod quibusdam neruis, qui in umbilico sunt, matrici coniuguntur, per quos puro sanguine ab hepate matris descendente, nutritur puer et crescit. Unde quia digestum recipit, non indiget egestione superfluitatis.



CAP. XuII.---De natiuitate, et quare nati in septimo mense uiuant.

Has predictas uirtutes sequitur natiuitas, cuius duo sunt termini. Septimus mensis et nonus. Habet autem questionem. Queritur cur, si ante septimum mensem nascatur uiuere puer non potest, et  cur in septimo natus, uiuat, in octauo non. Dicunt enim physici: quia ante septimum mensem, non est tantus motus in puero, quod si nascatur, uiuere possit. In septimo uero est motus sufficiens uite, unde puer mouens se, debiles neruos, quibus matrici iungitur si habeat frangens illos, nascitur uite idoneus. In octauo mense, motu septimi debilitatus, uiuere non potest, donec refectus in illo, et in parte noni iterum incipit moueri, rumpensque neruos, idoneus uite nascitur: et quia in calido et humido nutritus est nascens, et ad dissimile prodiens contrarietatem sentit, uocemque emulationis [Leg. eiulationis, ut prob. seq.] emittit, et ideo prima uox hominis est uox doloris.



CAP. XuIII.---De infantia, et sensu.


A natiuitate uero usque ad annum quintum est infantia, quia in quadam parte illius fari non potest, in altera uero si loquitur, imperfecte loquitur. In hac etate sensum habere potest, rationem tamen et intellectum non. De sensu igitur aliquid dicamus. De ratione uero et intelligentia, quare in tali etate haberi non possint, quia sunt de uirtutibus anime, loquendo de anima, satis inde dicemus. Et quia ex animali uirtute, quoniam precedit naturalis et spiritualis sensus, habet principium, de istis uirtutibus, a naturali que prior est, inchoando delibemus. Cum igitur homo constet ex quatuor elementis, ex calore et humiditate, contingit humidum fumum nasci et calidum, qui diffusus per membra mouens illa,  digestionem trinam operatur, uirtusque naturalis uocatur. Et quia de tribus digestionibus facta est mentio, inquiramus quid sit, et ubi sit, et qualiter fiat.



CAP. XIX.---De digestionibus et lapide urine.

Digestio igitur est alicuius rei per ebullitionem facta mutatio. Prima uero digestio fit in stomacho, secunda in hepate, tertia in omnibus membris: quare de prima primum dicamus. Cum humanum corpus incremento indigeat in quadam etate, in omni uero restauratione , necesse fuit cibum et potum, ex quibus esset mutatio et incrementum subintrare. Sed si cibus est grossus, necesse fuit ut,  priusquam intraret stomachum, tenuis et desiccatus redderetur. Ad hoc ergo dentes parati sunt , ut cibum conterant. Lingua ad modum manus molendinarii illum uertat, et sub dentes reducat, que ad hoc spongiosa est, ut cibi succum recipiens, saporem discernat. Fit ergo in ore quedam prime digestionis preparatio, cibus uero cum potu sic preparatus, per , id est in stomachum per portam, cuius introitus amplius est, descendit ibique decoquitur, et in speciem typsane transmutatur, et est hec prima digestio. De stomacho uero, utrum sit calide nature, est questio. Aiunt quidam quod calide nature sit; aliter enim cibus non posset decoqui: cum ergo cibum decoquat, et transmutet, calidus  est. Nos uero dicimus stomachum frigidum esse naturaliter, calidum accidentaliter. Est etiam neruose nature ut, quando homo plus solito comederet, extenderetur; quando minus, contraheretur. Iterum necesse fuit, quod esset neruose nature, ne, cum aliquid durum nec commasticum reciperet, lederetur; cum igitur omne neruosum frigide sit nature, ergo et stomachus. Sed ut melius cibum retineat, donec decoquat, intus est uillosus. Quamuis tamen naturaliter sit frigidus, ex accidente calefit. Superpositus est enim hepati, ita scilicet quod fere totus ab eo includitur. Ex dextra uero eius parte est fel, ex sinistra est cor, que calida sunt et sicca: inde calidus est stomachus, ut igni superpositus cacabus. Si proprie uolumus loqui, in stomacho  dicimus cibum coqui. Cibus igitur est in modum typsane mutatus, per , foramen, quod porta dicitur, exiens intrat duodenum intestinum, sic dictum quia quantitatem duodecim digitorum, quales sunt digiti eiusdem in unoquoque obtinet. Relicto uero eo quod eius nutriture est conueniens, transit in aliud quod ieiunum dicitur, quia nichil inde retinet. Huic ieiuno uene quedam ab hepate uenientes se coniungunt, per quas quod liquidius est transit in infima hepatis, meseraice, quia succum mutant sic dicte. Quod uero frigidum feculentum est, in longationem et in secessum descendit; et hec est prime digestionis superfluitas. Illud uero liquidum quod in infima hepatis transit, calore eiusdem digeritur.  Quodque in ea calidum et siccum est, transit in choleram, per quasdam uenas, ad cistam fellis transmittitur; et hoc est cholere sedes, inde quedam pars ad confortandum in stomachum transit, quod frigidum et siccum in melancholiam transit, et ad splenem, sedem melancholie transit. Sed quedam pars ad stomachum descendit: inde ad retentiuam confortandam. Quod uero frigidum et humidum in plegma mutatur, et ad pulmonem sedem phlegmatis transit, quadam parte propter expulsiuam uim in stomachum transmissa. Quod si calidum et humidum, in sanguinem uersum, remanet in hepate, quod est sedes sanguinis. In hepate ergo quatuor gignuntur humores, proprias sedes habentes, cholera, phlegma, melancholia, id est nigra  cholera. Sanguis hepar, phlegma pulmonem, quamuis quidam dicunt phlegma propriam sedem non habere, sed cum sanguine, ut melius possit per membra discurrere, remanere. Et hec est secunda digestio. Quod ibi superfluum est, per , uel , uel quilim uenam que spleni adiacet, et ad renes descendit. Quod ibi liquidum est, ad sui nutrimentum retinentes, reliquum per uricides poros ad uesicam transmittit. Quod per uirilem uirgam exiens, urina dicitur, et hec est superfluitas secunde digestionis. Sed quia pueri habent poros uricides strictos, quod ibi spissum est remanens, in lapideam transit substantiam. In aliis uero etatibus, quia pori aperti sunt, non generatur ibi lapis, sed circa renes; ergo pueris nascitur lapis in collo uesice,  senibus circa renes. Sanguine uero in hepate predicto modo generato, ad omnia transit membra per uenas, quorum calore digestus, in eorum similitudinem transit. Superfluitas uero per sudores exit. Alia uero pars ad hepar reuertitur, ibi decocta descendens, exit cum urina, sedimenque uocatur. Sed si in fundo sit urine, dicitur , id est natura subsistens, siue substantia; si in medio , siue , id est ad inferna in aluum fundens: si in summo, nephile, nephi, id est purificatio. Sed quid significet in diuersis locis existens, quid quando est continuum, quando diuulsum, quod ex substantia et calore, dicere non est nostrum. Si quis uero hoc scire desiderat, Theophilum De urinis legat.



CAP. XX.---Quod homo naturaliter sit calidus et humidus, et unde longus et paruus, gracilis et grossus


Huius item naturalis uirtutis est augmentum conferre, quod contingit ex humore et calore. Quod enim aliquid ascendit, est caloris; quod uero spissatur, humoris. Sed dicetur: si ex calido et humido incrementum, unde cholerici et melancholici, quorum alteri frigidi et sicci, alteri calidi et sicci sunt, crescunt? Nullum uero esse hominem dicimus, qui calidus non sit, et humidus; sed tamen quidam plus, quidam minus. uerbi gratia, homo naturaliter calidus et humidus, et inter quatuor qualitates temperatus, sed quia corrumpitur natura, contingit  illas in aliquo intendi et remitti. Si uero in aliquo intendatur calor, et remittatur humiditas, dicitur cholericus, id est calidus et siccus, non est sine humiditate tamen. Sin uero in aliquo intensus sit humor, calor uero remissus, dicitur phlegmaticus. Sin autem intensa sit siccitas, remissus calor, melancholicus. Sin uero equaliter insunt, dicitur sanguineus. Sunt ergo omnes homines naturaliter calidi et humidi, sed propter qualitates intensas et remissas, recipiunt nomen intensionis, et nomen contrarii, id est remissi. In omni igitur complexione homo potest crescere, plus tamen in alia, et minus in alia; in quadam in longum, in quadam in latum. Cholerici namque longi et graciles, longi ex calore, et graciles ex siccitate. Sanguinei uero propter calorem  longi, pingues propter humiditatem. Phlegmatici uero propter frigiditatem parui, propter humiditatem grossi. Melancholici autem propter siccitatem graciles, propter frigiditatem breues. Iste naturales proprietates sepe uariantur ex accidente; nam cholerici et melancholici uel ex otio, uel comestione sunt pingues; sanguinei et phlegmatici ex abstinentia, uel labore graciles. Quod uero sanguinei et phlegmatici et ceteri, pariter sunt parui, ex paruitate matricis uel spermatis contingit. Hec naturalis uirtus habet quedam principalia membra, quedam deseruientia, et adiuuantia, quedam alterum, quedam neutrum. Sed quia hoc a Iohannicio in Isagogis satis dictum est, illo postposito ad  somnum, qui ad naturalem uirtutem pertinet, transeamus.



CAP. XXI.---De somno.

Somnus ergo est quies animalium uirtutum cum intensione naturalium. Contingit autem, fumo humido ad superiora ascendente, implentur nerui quibus animalis uirtus solet descendere. Desinit ergo uidere animal, et audire, etc., donec naturali calore illo desiccato, animalis spiritus incipiat ascendere, et ad aliquem sensum animalem excitare.



CAP. XXII.---Unde somnia, et de animali et spiritali uirtute.

Somnium uero ex reliquiis cogitationum, ex cibo et potu, et ex temperie, et ex complexione, ex qualitate iacendi, habet existere, et hoc nichil significat.  Alia ex ministratione angelorum, alia ex mundi causa, alia ex uirtute et libertate anime, quorum omnium probationes in promptu habemus. Sed quoniam nostro proposito hoc multum non attinet, et ad finem uoluminis tendimus, illo pretermisso ad spiritualem uirtutem transeamus. Predictus ergo fumus per diuersa foramina transeundo subtiliatus ad cor perueniens, ad attrahendum era illud dilatat, ut interior calor temperetur: ad expellendas uero superfluitates idem constringit, et tunc dicitur spiritalis uirtus, cui arterie deseruiunt. Sed ad animalem uirtutem ueniamus. Predictus uero fumus per neruos ascendens colando, ita subtilis efficitur: qui, perueniens ad cerebrum, spiritus dicitur; descendensque per diuersa instrumenta, diuersas operatur  animales uirtutes, ut ostendemus: que quia e cerebro prodeunt, de ipso ante dicamus, deinde qualiter sensus inde prodeant, et quoniam in capite continentur, ab illo exordiamur.



CAP. XXIII.---De capite.

Caput est quedam substantia spherica, quasi duobus digitis, ante et retro expressa. Rotunda uero, ut melius in eo cerebrum moueretur; et ne superfluitates in angulis, si ibi essent, remanentes, illud corrumperent. Ante et retro propter neruos inde procedentes, quorum priores sensus operantur, posteriores uero motum corporis uoluntarium. In eius exteriori parte, est craneum, cuius pellicule adherent capilli ex fumo ascendente, et per poros exeunte,  nati. Fumus etenim exiens siccus, ex frigiditate eris constringitur, et in corpulentam substantiam uertitur: alio uero fumo exeunte, impellitur sursum, quod induratum est, et sic crescunt capilli; sed quia naturale est ponderosum descendere, curuanter descendunt. Unde quia et nulli etati desunt superfluitates, neque alicui deest incrementum capillorum. Similiter est de unguibus, qui ex superfluitatibus cordis per summitates digitorum exeuntibus, ex frigiditate duratis, fiunt. Ceteri uero pili barbe, et pectoris, cuidam etati desunt. Barbe uero feminco sexui desunt. Cum enim barba ex calore habet existere in homine, propter geminum calorem cordis et testiculorum, potest esse; in muliere uero propter frigiditatem esse non potest, nisi sit aliqua preter  naturam calida. Eadem ratione nec est barba in spadonibus. In pueritia uero esse non potest, propter strictionem pororum; et quoniam fumo ascendente fiunt capilli, iuxta qualitates complexionis uniuscuiusque contrahunt colores. De quibus in physica satis dicitur; ad cetera transeamus.



CAP. XXIu.---De cerebro.

Sub craneo due pellicule sunt, mininge dicte, quarum exterior, durior est; duraque mater dicitur: propinquior uero cerebro, ne ledat ipsum, tenuior, diciturque pia mater. Sub istis est cerebrum, cuius talis e Constantino datur definitio: Cerebrum est alba et liquida substantia, sine sanguine. Queritur an frigidum sit, an calidum? Dicimus quia naturaliter sit frigidum, ne continuo motu desiccetur.  Sed in capite sunt tres cellule, in prora, in puppi in posteriori parte. Prima uero cellula est calida et sicca et dicitur phantastica, id est uisualis uel imaginatiua, quia in ea uis uidendi est et intelligendi, sed ideo calida et sicca est, ut formas rerum et colores attrahat. Media uero dicitur , id est rationalis: quia in ea est uis discernendi. Quod enim phantastica trahit, ad hanc transit, ibique anima discernit. Est calida et humida, ut melius discernendo, proprietatibus rerum se conformet. Tertia uero, memorialis dicitur, quia in ea est uis retinendi aliquid in memoria. Quod enim in logistica cella discretum est, transit ad memorialem, per quoddam foramen, quod claudit quidam panniculus, donec aperiatur quando aliquid tradere uolumus, uel ad  memoriam reducere. Ista est frigida et sicca, ut melius retineat. Frigidi enim et sicci est constringere. Sed dicet aliquis: Quomodo hoc in quoquam potuit probari? Dicimus per uulnera illis partibus accepta. Cum enim esset aliquis bone intelligentie, rationis et memorie, uidetur physicis quod accepto uulnere, in aliqua illarum cellarum, uim illius amittat, uires aliarum retinens. Unde Solinus in Polystor  narrat, de quodam qui accepto uulnere in occipitio, ad tantam deuenit ignorantiam, quod nesciuit se habuisse nomen. Ergo merito antiqui dicebant, in capite esse sedem sapientie. In capite enim habent sedem que faciunt sapientem, intellectus, scilicet, ratio et memoria. Ab hoc cerebro prodeunt  nerui ad oculos, per quos animalis spiritus exiens, uisum operatur, ut ostendemus. Sed prius de substantia oculorum aliquid dicamus.



CAP. XXu.---De oculis.

Oculus ergo est quedam orbiculata substantia et clara, sed in superficie aliquantulum plana, ex tribus humoribus, et septem tunicis constans. Orbiculata est, ut huc et illuc uerti possit: in superficie plana, ut melius formas rerum et colores in se possit recipere, lucens et coruscans ex humoribus, ut a uisuali spiritu possit penetrari. Ex tunicis, ut superfluitates expellantur, ne illum ledant. Sed si quis nomen humorum, et tunicarum, et dispositiones scire desiderat, Panthenium legat. Duos uero  oculos natura instituit, ut si unus lederetur, alter remaneret. Deinde de uisu dicamus.



CAP. XXuI.---Qualiter uisus fiat.

Cum igitur naturalis spiritus per neruos a cerebro prodeuntes ad oculos usque peruenerit, exiens, si aliquem splendorem, uel solis, uel alterius reperit, usque ad obstaculum dirigitur: quia offerens se, per ipsum se diffundit, formisque et illius coloribus informatus, per oculos, et per phantasticam cellam transit, uisusque efficitur. Inde est, quod uisu figuras rerum et colores discernimus. Stoici tamen dicunt uisualem spiritum usque ad obstaculum non peruenire, sed oculum figuras rerum et colores in se recipere, ad quem perueniens ille radius, similiterque informatus, uisum operatur. Sunt alii qui  dicunt, illum, formis et coloribus ad obstaculum peruenire, neque oculo informari, ad quem radius perueniens, informatusque reuertens, uisum operatur. Nobis uero placet illa sententia, quia uisualis spiritus usque ad rem perueniat. Cuius rei hec est probatio: quia ex uisu alicuius lippientis sepe contrahimus eamdem infirmitatem; et unde hoc, nisi quod a uisuali spiritu ad corruptionem oculorum perueniens corrumpitur, reuertensque oculum corrumpit. Huius eiusdem rei facilis probatio est, quia sic contingit: Cum homines sint contrarie complexionis, alii etenim sunt calidi, alii frigidi, alii humidi, alii sicci, uisualis spiritus ab aliquo exiens, qualitates illius secum trahens, diffusus per faciem alterius contrarie qualitatis, illum corrumpit. Contraria  namque contrariis leduntur: inde est quod uetule lingentes faciem, exspuentes, illud curant. Quod enim ibi est nociuum, exspuunt. Ut igitur uisus fiat, tria sunt necessaria: Interior radius, exterior splendor, obstaculum rei. His enim concurrentibus, est uisus, aliquo uero istorum deficiente, deficiunt.



CAP. XXuII.---De contuitione, et intuitione, et detuitione.

uisus autem species sunt tres: contuitio, intuitio, detuitio. Et est contuitio, quando aliquid uidemus, nullo in eo occurrente simulacro, sed ostendenter qualiter uisus fieret, de ea satis diximus. Intuitio est quando aliquid uidemus, in cuius superficie aliquod occurrit simulacrum. Detuitio uero est, quando  non superficie, sed in fundo apparet, ut in aqua, diciturque detuitio, quasi deorsum tuitio. Restat ergo de tuitione dicere: quorum quia eadem est ratio, etiam de detuitione disputemus, ut quod de ea constituamus, de intuitione intelligamus. Cum ergo uisualis spiritus ad aliquid uiuendum dirigitur, ex labilitate huc et illuc impellitur, informatusque formis circumstantium, si ad aliquid obscurum peruenerit, ex sui subtilitate uideri non potest. Sin autem ad aliquid radiosum, ex splendore illius apparet. Aristoteles uero dixit nullum apparere sibi ibi simulacrum, sed hominem se et posteriora uidere, hoc modo: cum predictus spiritus aliquid radiosum ostendit, radius illius elisus repercutitur, reuersus  ad faciem uidentis et posteriora illa percipit: sed quia mediante speculo hoc contingit, uidetur hoc in speculo apparere. Sunt qui dicunt era inter hominem et speculum diuersis formis et coloribus insignitum. Unde si aliquid opponatur, splendidum apparet. Sin autem e contrario, non.



CAP. XXuIII.---De auditu.

Auditus autem sic contingit: cum er naturalibus instrumentis percussus, foramina uocis acceperit, exiens primam partem eris quam reperit, simili informat forma, et alia aliam donec ad aures perueniat, ad modum tympani, siccas et concauas, quibus resonantibus, excitatur ille spiritus animalis, descendensque ad aures, per quosdam neruos, informat se simili forma, sicque formatus ad logisticam  cellulam reuertens auditum operatur. Similiter alii sensus fiunt, eodem spiritu animali ad illorum instrumenta per neruos a cerebro descendente. Et quoniam de perceptis ab illis indicat anima, de anima et eius uirtutibus tempus est disserere.



CAP. XXIX.---Quid sit anima.

Anima est spiritus quidam coniunctus corpori, idoneam rationem discernendi et intelligendi conferens. Quod ex anima sit discernere, et intelligere sic probatur: quod crescente cura corporis, minuuntur ille uirtutes, decrescente illa, et crescente cura anime et ille crescent. Si enim ex natura corporis essent, crescente cura corporis, crescerent. Augmentata namque causa, augmentatur effectus. Iterum cum omnis creatura corporea uel spiritus  sit, conueniens fuit ut homo ex spiritu et corpore constaret, ut cum utroque aliquam affinitatem haberet. Hoc ergo cum corporibus uita carentibus commune existere, cum herbis et arboribus uiuere, cum brutis animalibus sentire, cum spiritibus discernere. Inde est quod in diuina pagina homo dicitur omnis creatura.



CAP. XXX.---Que actiones sint anime et corporis.

Cum ergo ex anima et corpore homo sit, dominante anima, quippe in qua est similis Creatori, inconueniens esset si corpus suas actiones haberet, anima uero non. Sed dicet aliquis: quomodo discernam, que actiones in homine debeant iudicari anime, et que corporis sint? Dicimus: omnes ille actiones que communes sunt homini cum bruto animali,  uel cum corporibus uita carentibus, etsi anima illas in homine operetur, nec debent dici anime, sed corporis. Que uero inueniuntur in homine, et in nullo alio corpore esse possunt, anime sunt; discernere, et intelligere anime est, sentire uero et similia corporis.



CAP. XXXI.---Quomodo motus corporis contingant.

Sed dicet aliquis: si anime actiones non sunt, nec debent dici, uel uirtutes uel uitia anime, et quare illa damnantur uel remittantur? Nos uero dicimus: etsi illius non sint actiones, esse possunt eius uitia. Cum enim ad hoc sit anima homini data, ut illicitos motus corporis corrigat, ignorantia illius uel negligentia contingunt. Sicut ergo, si discipulus  uel seruus negligentia doctoris uel domini, peccet, magister uel dominus, extra culpam non est, sic nec anima illis contingentibus. Non ergo extra culpam est, etsi illius non sint actiones.



CAP. XXXII.---Qualiter anima sit in homine.

Cum igitur homo ex anima et corpore constet, queritur an sit supposita, an concreta, an commista, an coniuncta? Uno quippe istorum modorum insunt omnia, que sunt in alicuius compositione. Apposita non est quia tunc extra corpus anima esset nec equaliter illud moueret. Omne enim appositum extra illud est, cui est appositum, et maiores uires habent in proximo, ut alicui ignis appositus. Concreta non est. Concretum est quod ex substantia transit in alterius substantiam, ut aqua per ebullitionem  in salem. Cum ergo anima non transeat in corporis substantiam, sed semper spiritus, concreta illi non est. Nullum etenim commistorum, esse suum retinet: non sunt ergo commista corpus et anima. Coniuncta ergo sunt, sed ita quia tota in omnibus partibus est corporis, esse suum retinens, tota et integra, hic subiiciens: Si in omnibus partibus tota est, abscissa una parte corporis, anima tota abscissa est a corpore? Nos uero dicimus: animam non esse in aliqua parte corporis, nisi dum anima est coniuncta corpori idoneo uite. Separata ergo corporis parte, remanet anima in aliis partibus, in quibus anima ante tota erat. Iterum queritur, an anima sit ex eadem parte et corpus, an ex alia? Nos dicimus: nullam illius esse certam, propter  Creatorem solum, qui in omnibus dat esse. Unde Plato, omnium philosophorum doctissimus, dicit: Deum creatorem, stellis creatis a se, spiritibus causam formandi hominem iniecisse, ipsam uero animam fecisse, et illis tradidisse, quia ministerio spirituum, et effectu stellarum, corpora humana existunt et crescunt, sua uoluntate creatoris anima existit.



CAP. XXXIII.---De tempore coniunctionis illius cum corpore.

Item queritur an humana anima, ante existat quam corpus, et quando illi coniungitur. Dicimus illam ante non subsistere, quod probari potest hac ratione et auctoritate: si enim ante esset; uel in miseria uel in beatitudine esset, nullo precedente merito. Auctore hoc Augustino probatur,  qui dicit: Deum quotidie creare nouas animas Tempus uero illius cum corpore, a nullo diffinitur; nobis autem uidetur post operationem informatiue et concauatiue uirtutis. Tunc enim naturalis uirtus per membra discurrere incipit, sine qua uita non potest esse nec anima in corpore.



CAP. XXXIu.---De uirtutibus.

Huius anime diuerse sunt potentie, scilicet: Intelligentia, ratio, memoria; et est Intelligentia uis anime, qua percipit homo incorporalia, cum certa ratione quare ita sit. Ratio est uis anime, qua percipit homo quid sit, in quo res conueniant cum aliis, in quo differant. Memoria uero est uis, qua firme retinet homo ante cognita.



CAP. XXXu.---Quare non discernat et intelligat infans.


Sed queritur cum iste proprietates sint anime, quare infans, in quo est et anima, nec discernat, nec intelligat, etc. Ad hoc dicimus quia anima hominis a Creatore habens principium, ex quo est perfecta quidem in genere suo. Unde est quod ex quo est anima quod nescit, eque ab homine sciri possunt, nisi grauitas carnis esset, quod per primum hominem  probari potest. Si uero corrupta humanitate, ex quo coniungitur, corrumpitur, nec proprietates suas potest exercere, donec usus experientia, et alicuius doctrina exsecrata , incipit discernere, ueluti si aliquis subtili acie oculorum, tenebroso  carceri detrudatur, uidere non potest, nisi consuescat tenebris, uel lumen accendatur. Unde uirgilius:


. . . . . Quantum non noxia corpora tardant? 

In prima uero etate, nec precessit usus, nec experientia, nec est tempus doctrine conueniens. Cum enim illa etas sit calida, et humida, statim cibum digerit et appetit, unde frequenti influxione indiget, et effluxione spissusque fumus generatur, qui ascendens, cerebrum, in quo uis est discernendi et intelligendi, turbat.



CAP. XXXuI.---De iuuentute, et senectute, et senio.

Hanc etatem sequitur iuuentus, que est calida et  sicca. Desiccatus est enim ille naturalis humor, quem contrahit homo ex matris utero; unde non tam spissus nascitur fumus, neque ita cerebrum turbatur, estque etas conueniens ad discernendum, etc. Et maxime si lampas diligentis doctrine accendatur. Sequitur senectus, frigida et sicca. Exstinctus est enim naturalis calor, unde in hac etate uiget memoria: sed uires corporis deficiunt. Ex frigiditate enim et siccitate, cuius est constringere, est memoria. Ex calore uero cuius est impetum facere, uires corporis. Hanc sequitur senium, frigidum phlegma; unde in illa deficit memoria, fiuntque homines pueriles. Est enim a phlegmate uis expulsiua. Hanc sequitur anime et corporis dissolutio. Non enim exstincto naturali calore, diu potest homo uiuere.  Et quia de homine satis docuimus, cuius est docere et doceri dicamus, quales ut doceant, querendi sint, et quales ut doceantur, qualis complexio doctrine conueniens, in qua etate sit incipienda, et quando finienda, quis ordo discernendi.



CAP. XXXuII.---Qualis querendus sit magister.

Talis igitur querendus est, qui doceat; qui neque causa laudis, nec spe temporalis emolumenti, sed solo amore sapientie doceat. Si enim propriam diligit laudem, nunquam discipulum ad sui perfectionem uenire desiderat. Subtrahit ergo doctrinam, ne in eo quod plus diligit equetur uel superetur. Si etiam spe commodi temporalis inductus, doceat, non curabit quid dicat. dum nummum extorqueat.  Sepe uero plus placent nuge quam utilia. Sed si amore scientie ad docendum accesserit, nec propter inuidiam doctrinam subtrahet; nec ut aliquid extorqueat, ueritatem cognitam fugiet, nec si deficiet multitudo sociorum, desinet, sed ad instructionem sui et aliorum, uigil et diligens erit.



CAP. XXXuIII.---Qualis discipulus.

Ut doceatur uero talis eligendus est qui non sit doctrine obstrepens, nec superbus, ne uideatur aliquid esse, cum nichil sit; qui magistrum ut patrem diligat, uel etiam plus quam patrem. A quo enim maiora et digniora accipimus, magis diligere denemus. A patre autem rudes esse accipimus, a magistro autem esse sapientes, quod maius est dignius est. Plus ergo diligendi sunt boni doctores quam  parentes. Nec tantum iustum, ut plus diligantur doctores, sed utile ut sententie illius nobis placeant, et uerba in eo quem diligimus; quia quem non diligimus, sepe etiam nobis uerba displicent, illaque fugimus, dum studemus non imitari illos, quos non diligimus.



CAP. XXXIX.---Qualis complexio conueniens sit doctrine.

Quamuis uero sanguinea complexio sit habilis ad doctrinam, in omni tamen aliquis perfectus potest esse, cum labore, quia labor omnia uincit.



CAP. XL.---Que etas et quis terminus discendi.

Principio uero doctrine, adolescentia est conueniens, quia, ut ait Plato, etas hominis similis est cere, que si nimis mollis sit, figuram non recipit,  rec retinet; similiter si sit dura. Ergo nec nimis tenera etas, nec nimis dura conueniens est doctrine. Terminus uero doctrine est mors; unde quidam sapiens , cum ab eo quereretur ita: Ubi est terminus discendi? respondit: Ubi et uite. Quidam uero philosophus cum nonagenarius moreretur, inquisitus a quodam discipulo suo, an de morte doleret, ait: Sic. Quo interrogante, quare? Quia nunc cepi discere .



CAP. XLI.---Quis sit ordo discendi.

Ordo uero discendi talis est ut, quia per eloquentiam omnis sit doctrina, prius instruatur in eloquentia. Cuius sunt tres partes, recte scribere, et  recte pronuntiare scripta, quod confert grammatica; probare quod probandum est, quod docet dialectica; ornare uerba et sententias, quod tradit rhetorica. Initiandi ergo sumus in grammatica, deinde in dialectica, postea in rhetorica; quibus instructi, et ut armis muniti, ad studium philosophie debemus accedere. Cuius hic ordo est, ut prius in quadriuio, id est in ipsa prius arithmetica, secundus in musica, tertius in geometria, quartus in astronomia. Deinde in diuina pagina. Quippe cum per cognitionem creature ad cognitionem Creatoris perueniamus. Quoniam in omni doctrina grammatica precedit, de ea dicere proposuimus, quoniam, etsi Priscianus satis dicat, tamen obscuras dat definitiones, nec exponit causas, nec inuentiones  diuersarum partium et diuersorum accentuum in unaquaque pretermittit. Antiqui uero glossatores satis bene litteram continuauerunt, et uere plerumque, et bene regulas exceperunt; sed in expositione accentuum errauerunt. Quod ergo ab istis minus dictum est, dicere proposuimus, quod obscure exponere ut ex nostro opere aliquot causas inuentionis predictarum querat, et definitionum Prisciani  expositiones. Ex antiquis uero glossis continuationem, et expositionem littere eiusdem, et expositiones regularum, et fere et plerumque petat. Sed quoniam de propositis supra, id est de eis que sunt et non uidentur, sectantes compendia diximus, ut animus lectoris alacrior ad cetera discenda accedat, hic quarte partis longitudinem terminemus.





DE SOLIS AFFECTIBUS SEU AFFECTIONIBUS LIBER. *


INCIPIUNT CAPITULA.

    CAP. I. De hemispherio.
    CAP. II. De ortu et occasu solis.
    CAP. III. De horis artificialibus.
    CAP. Iu. Altitudo solis et climatis.
    CAP. u. De terra et magnitudine solis.
    CAP. uI. De aque tumore.
    CAP. uII. De solis uicinitate.
    CAP. uIII. Quod nichil ante solem occidat, quod cum sole oritur.
    CAP. IX. Quomodo fiat eclipsis lune et solis.
    CAP. X. De lune saltu.
    CAP. XI. De oriente et aliis.
    CAP. XII. De meridie.
    CAP. XIII. De cancro et capricorno.
    CAP. XIu. De horizonte.
    CAP. Xu. De equinoctio.
    CAP. XuI. De die et nocte.
    CAP. XuII. De parallelis lineis.
    CAP. XuIII. Horologiorum diuersitas.
     CAP. XIX. Ad inueniendum interuallum in horologio.
    CAP. XX. Quod sol medius numero dicatur.
    CAP. XXI. De stellarum lumine.
    CAP. XXII. De distinctis spheris.
    CAP. XXIII. Terra unde frigida.
    CAP. XXIu. De linea zodiaci.
    CAP. XXu. Zodiacus quo ducatur.
    CAP. XXIu. Planete quo uadant.
    CAP. XXuII. De equinoctiali linea.
    CAP. XXuIII. De solstitio in cancrum.
    CAP. XXIX. Unde uisus recidat.
    CAP. XXX. De signis duodecim obscurantibus solem.
    CAP. XXXI. Quod planete non semper eque celeres.
    CAP. XXXII. De sole ascendente, et quid efficiat.
    CAP. XXXIII. In ariete sol multiplicat dies.
    CAP. XXXIu. De linea tendente per centrum.
    CAP. XXXu. An sol diutius sub terra sit, quam super  in equinoctio.
    CAP. XXXuI. De Lucifero et Hespero.
    CAP. XXXuII. Quod horologium in prima et ultima hora non habeat partes.
    CAP. XXXuIII. Quod sol ducentesima sexta decima pars circuli sui dicatur.
     CAP. XXXIX. De plano et alto.
    CAP. XL. De gradibus et climatis
    CAP. XLI. De sole hiemale.
    CAP. XLII. Aequales possent esse ortus, occasus non item.
    CAP. XLIII. Quod non sint equales meridies et occasus.
    CAP. XLIu. Quod sol sit administrator etheree lucis.
    CAP. XLu. De corpore solari.
    CAP. XLuI. De mediis peruste.
    CAP. XLuII. Quid statio matutina et uespertina
    CAP. XLuIII. Unde stellaria creata sint.





CAP. I.---De hemispherio

Hemispherium nullus uidet, quia si uisus super terram dirigitur, et recta linea in firmamentum, tunc non uidet dimidium celum. Respondemus -  licet plana sit terra, tamen linea secus terram protensa, etsi sit directa, non tamen est inclinata, sed tumor est, et ubi terra deest, uisus adhuc per eamdem lineam descendit usque in celum, cum nunquam uisus possit esse tortuosus; ideoque si plana esset terra, sicut aliqui putant, uideret polum utrumque, ita modo cum sit rotunda.



CAP. II.---De ortu et occasu solis.

Quare sol in estate uidetur oriri, et occidere in septentrione, meridie autem esse in austro, sic collige: Cuiuscunque uertici immineret polus, ei sol ambiret terram, quasi circa pedes. Recedenti tamen uersus austrum, tantum quod estiui tropici retro aliquid abscondantur, nichilominus tamen in angulo uersus septentrionem uidemus, quasi acumina eius  paralleli, qui equaliter undique distat a polo. Ergo et sol in illo existens, non potest hinc et hinc polo esse uicinior. Si enim per lineam que uidetur, deberet sol ab oriente ad ortum peruenire, tunc in  meridie polo esset uicinior, quod esse non potest. Hinc enim questio, que sequitur, soluta est: quomodo in ortu solis diametros inuestigetur, cum uideatur oriri per rectam lineam, et umbra orientis solis illic uideatur [esse] debere eadem qua etiam insidentis horisonti. Sed notandum est quod oblique oritur, quasi per arcum.



CAP. III.---De horis artificialibus.

Omni die preter equinoctium, sunt artificiales hore, et semper uiginti quatuor equales inter se, sic, ut totum spatium diuidas inter se equaliter in duodecim partes equales, siue breue sit, siue longum. Naturales autem tantum in equinoctio.



CAP. Iu.---Altitudo solis et climatis.

Est autem altitudo alia climatis, alia solis. Altitudo  solis quotidie deprehenditur, id est, quantum sol quotidie ascendat in meridie. Porro altitudo climatis uocatur illud quod est a capite cuiusque hominis usque ad solem in meridie in equinoctio. Bene autem dicitur altitudo climatis, nam cum in climate cuiusque id quod ei sit altissimum, quod est super caput eius, in nostro climate quadraginta septem gradus in meridie, in equinoctio sunt usque ad solem; ergo tam altum est. Clima nostrum, quod si adderentur soli sexaginta octo gradus, perueniret super uerticem nostrum; ideoque in meridie in equinoctio sol ab horizonte ascendit, sexaginta duo gradus, adde sexaginta octo, et erunt nonaginta usque ad uerticem nostrum.



CAP. u.---De terra et magnitudine solis.

 Cum philosophi terram centrum esse asserunt, uerum dicunt; sicut enim punctum in circulo nullam habet proportionem usitatam, sic nec terra ad superiora. Ideoque cum dicit Macrobius, quod terra sit punctum ad circulum solis, sol autem octies maior terra, patet quomodo se habeat terra ad circulum solis; sed tamen quia non est usitata, ideo dicitur centrum illius circuli, utpote multo mitior in comparatione in eum quam sol.



CAP. uI.---De aque tumore.

Queritur de aqua, si tumorem habeat, quod uidetur esse non posse, cum liquida, et descendit usque ad planitiem, sed uidendum est quod hoc non est: quippe eius natura est semper in tumorem descendere, ut uidetur in gutta, et ubicunque est aqua,  pone oculum in uno littore, iam pre tumore medio aliud littus non uidebis



CAP. uII.---De solis uicinitate

Quanto sol est uicinior, tanto facit longiores dies, uerum est, sed radiis est uicinior quam nolim, uerum est; ergo facit longiores dies quam nobis? falsum est. Sic determina: longiorem diem facit eius uicinitas Rhodiis quam prius habuerunt, sed non longiorem respectu aliorum, sed respectu sui.



CAP. uIII.---Quod nichil ante solem occidat, quod cum sole oritur.

Item ad hoc quod dicimus plusquam hemispherium in ortu directorum signorum. Opponitur: sol oritur cum aliqua parte, sed nulla pars, que oritur  cum sole, occidit ante solem. Dicimus autem hemispherium in uespera, super nos, et non plus. Ergo non oritur nisi hemispherium. Ad hoc dicimus, quia partes que oriuntur cum gradu solis, et iam que post eum emergunt, quedam, inquam, illarum partium ante solis occasum, in inferius hemispherium conuoluuntur.



CAP. IX.---Quomodo fiat eclipsis

Quare uel totus sol inest eclipsi? Ad hoc dicimus, quod uel uisum iudicabit: fit autem, ut aiunt, eclipsis sic: etsi nullus homo esset in mundo, tamen necesse est ut luna tamen inferior sit sole, cum fuerit in centro solis, ita quando sit in centro terre, id est in equinoctiali circulo, id est in Ariete uel Libra, tunc sua oppositione facit tenebras toti mundo.  Aliter autem mihi uidetur, sic enim fieri eclipsin non credo posse, quippe cum in hoc septentrionali luce [for. loco uel limite] simus positi, et luna soli subsit nobis inspicientibus, ad austrum non oboritur luna, nec aliquid impedit, ergo non fit ibi eclipsis. Sic factis tenebris, in eclipsi uidentur stelle in die. Nec etiam potest fieri in illo latere zodiaci, sed tantum in hoc, quia dum luna euagatur ad finem latitudinis zodiaci, tunc tantum nostris uisibus opponitur. Est autem maior luna, quam terra: quia si tota terra esset ignis unus, et aliquis esset, ubi modo est luna, non tanta appareret ei terra inde, quanta nobis uidetur luna hinc, id est a terra. Sed opponitur: luna ubicunque sit, potest in omni loco facere eclipsin toti terre, quia ita magna est, quod totam terram  tegit? Ad hoc respondemus: Quia magna res et lata aliqua, prope aufert alicui totum uisum, sed remota minus. uidetur mihi: si sol patiatur eclipsim, quod oporteat eum in ecliptica linea pati, licet luna non. Si luna autem patiatur, oporteat eum esse in eclipsi, licet solem non, et hanc secundum nostram rationem, non secundum publicam.



CAP. X.---De lune saltu.

Saltus lune nichil aliud est quam detractio unius diei a decemnouennali circulo; quia quod debet contrahi in singulis lunationibus, illud reseruatur. Et quia plus in singulis computatur, ergo in una aufertur, unde uidere potest per contrarium. In anno bissextili sunt trecenti sexaginta sex dies, hoc non habet de sui solius augmento, cum omnes anni  sint equales, sed quod prius dimissum erat, per singulos annos, hoc in quarto corrigitur, eodem modo ultimus annus embolismatis minus habet uno die aliis annis embolismatibus; quod non est illius anni damnum solius, sed quod in singulis lunationibus prius nimis computatum est, hic corrigitur. Ergo cum dicit auctor, lunam accendi post uiginti nouem dies, et hora duodecima nondum completa, bene dicit, ut de his minutis dies unus colligatur De oriente in occidentem notantur climata.



CAP. XI.---De oriente et aliis.

Ratio uidetur, ut qui habent eumdem orientem, habeant et eumdem occidentem, et qui habent eumdem meridiem, habeant et orientem, sed utrumque  falsum est, quod habet modo liquebit. Constituamus primo climate uirum unum, uel in quarto unum, uel in septimo, in linea directa a septentrione in austrum, tunc ei qui septentrionalis est, prius sol orietur, ut pote longiores dies habeant. Item constituamus a latere australis uiri, contra orientem uirum, tantum ut cum eo solem uideat oriri, qui est septentrionalis, ecce eumdem habent orientem, sed non eumdem occidentem.



CAP. XII.---De meridie.

Eadem quoque positione hominum uidebis eos qui habent meridiem unum, non eumdem habere orientem. Constituti enim in linea a septentrione in austrum, duo priores quos dixi, cum sol ad lineam illam uenerit, meridies erit utrique, sed tamen unum  orientem non habuerunt. Quippe septentrionalior prius uidet solem oriri, utpote productiores dies habiturus.



CAP. XIII.---De cancro et capricorno.

Dicitur cancer nobis esse uicinior quam capricornus, quod quidam non esse asserere conantur, sic: terra est centrum, sed ad quamcunque partem circuli a centro ducatur linea, equalis erit; ergo que a terra ducitur ad capricornum similis est ei, que ducitur ad cancrum. Tota terra centrum est, superior non quelibet eius pars.



CAP. XIu.---De horizonte.

Horizon alius terre, alius celi. Sed breuis et longus homo differentes habet horizontes, quod et Macrobius  innuit, cum dicit: Ultra centum octoginta stadia inde extenditur humanus aspectus, quia infra potest mutari. Horizon autem celi, neque pro longitudine hominis uariatur, nec pro qualibet mutatione loci, quia si quis staret in altissima turri, et aliquis in uno eiusdem cum astrolabio eodem tempore, quo per foramen unius, eodemque tempore, et per foramen alterius transiret radius solis, ita horizon terre mutatur qualibet progressione, non horizon celi.



CAP. Xu.---De equinoctio.

Affirmant quidam equinoctium habere illos, supra quorum capita est parallelus estiuus; sic omnis circulus in modum coluri ductus, super caput alicuius  uidetur ab eo dimidius, uerum est; ergo super cuius caput ducitur, estiuus tropicus, tantum uidet eius medietatem, et ita equinoctium est in illo. Hoc ita esse quidam uere affirmant, sed non est ita, quia propter nostram positionem quodammodo in finibus uidetur eleuari, et in medio uersus Austrum deflecti, et coniungitur ei circulo qui ducitur recte super caput alicuius, ab oriente in occidentem. Sed dicit: super caput cuius aliqua pars sit eius circuli; quod totus super eum uoluatur, quod probare potest: uerte globum pro placito tuo, et tene aliquid supra parallelum, et uerte, semper circulus opponetur ei qui supra se est. Item est aliud quod obest, scilicet quando plus uidet de parallelo; sed dicunt talem esse illius loci naturam, quod hic plus operatur  una sexagena quam ibi tres, propter solis uicinitatem.



CAP. XuI.---De die et nocte.

Dies est sol lucens super terram, uel er illuminatus, sed in equinoctio ante solis ortum, et post solis occasum, er est illuminatus, ergo nox non est equalis diei. Sed notandum est, quod in talibus locutionibus per causam non attenditur natura rei expresse: gnomonice enim arti studentes, ab umbra orientis, usque ad umbram insidentis horizonti, tantum diem numerant, et uerum est, dum dies est, quando er illuminatus est: sed er et in lumine est antequam sit dies, per distinctionem horarum incipiat computari. Item cum de naturali die agitur, uiginti quatuor horarum, scilicet diem uocamus, ab  ortu ad ortum, quod est conuersio firmamenti: sed si quis dicat, quod interea sol gradum unum transierit, et ita in die naturali plusquam firmamentum conuertitur, uerum est, sed non notatur: quia in tam magno quasi nichil est hic. Itaque propter gradum illum quotidianum fit in anno, ut plures sint celi conuersiones, quam dies, id est, trecenti sexaginta quinque dies, et trecente sexaginta sex conuersiones. uerbi gratia, hodie sol oritur cum primo gradu arietis, cras in secundo, et ita in uno die conuertitur totum firmamentum et gradus unus. In secunda die tantumdem. Ita in duobus diebus conuertitur firmamentum bis, et duo gradus.



CAP. XuII.---De parallelis.

Forsitan querat aliquis, et dignum questione  uidetur, cum ille qui cum esset in medio peruste, uideret omnes parallelos in dimidia parte, et inde recederet commutatio loci, mutaret etiam ei parallelos, scilicet ut de quibusdam plus assumeret, de aliis tantumdem amitteret. Quod si est tunc etiam illius equinoctialis, aut plus assumit, aut aliquid perdidit, quod si fit, tunc non potest in eo fieri equinoctium. Sed notandum quod fere omnes paralleli mutantur, preter equinoctialem. Hoc enim natura facit medietatis.



CAP. XuIII.---Horologiorum diuersitas.

Horologiorum uarietates scire non est inutile. In concauo enim stante, in terra, in modum pedis, ut mihi uidetur: pro uarietate dierum, erit et uariatio  ortuum; sed et umbra, ut reor, in illo per superius labrum uagatur. Impendente uero super terram, non potest, ut estimo, deprehendi, nisi uerus meridies, sed et umbra inferius peruagatur.



CAP. XIX.---Ad inueniendum interuallum in horologio.

Tertium decimum interuallum in horologio ad mensuras rerum distinctum, sic inuenito: gnomonem in octo partire, et ipsas partes in Horologio equa mensura diuide. Ad unum igitur mensura erit octuplus gnomo, ad duas quadruplus, ad tres duplus, super partiens tertias, ad quatuor duplus, etc. Ad octo partes equales. Deinde umbra uincit gnomonem, ergo adiecta ad umbram una mensura, umbra ad gnomonem erit sesqui octaua, duabus erit  sesqui quarta, tribus erit super partiens octauas, et ita in infinitum. Eodem modo si quodlibet interuallum in duo equalia diuisum erit, gnomon est, sed sescuplus ad primum, etc.



CAP. XX.---Quod sol medius numero dicatur.

Cum sol dicatur medius numero, non spatio, uidetur quod iure deberet medius spatio; unde Ouidius dicit de Phetonte:

Utque ferant equos et celum, et terra calores,
Inferius terras: medio tutissimus ibis. Metam. l. XI, 134.

Sed cum sit uicinior terre, non fert equum calorem superis et inferis. Respondeo: natura caloris est, ascendere, et omni licet sit remotior a superis, tamen recompensatur per naturam ascensus, ut hic  operetur uicinitas, illic natura ascensionis.



CAP. XXI.---De stellarum lumine.

Si a sole lumen accipiunt omnes stelle, et eamdem lucem, tam in die quam in nocte non amittunt, cur in die sicut in nocte non uidentur, uel non in nocte sicut in die obscurantur? Respondeo: claritas diurna impedit; in nocte autem uidentur, per obscurum era existentes in lucido.



CAP. XXII.---De distinctis spheris.

Spheras esse distinctas, et distinctum esse eclypsim, taliter ut sit interstitium sphere unius ab alia, nichil est: quomodo enim planete traherentur a sphera firmamenti que est ultima? Ergo totus ille ether unum continuum, et naturali motu, scilicet, circulari mouetur, et trahit secum planetas; cum enim  moueri necesse sit, sed nec sursum, nec in aliam lineam possit, in circulum rapitur.



CAP. XXIII.---Terra unde frigida.

Licet auctoritatis uerba sint, temperari temperatam uicino calore et frigore, hinc inde tamen sic est accipiendum, ut totam nostram frigidam naturaliter esse sciatis, sed a frigida zona, quia multum recessit sol, ideo multum permittit sue nature, et que multum habet frigoris, uidetur temperare calorem, cum potius calor imminuat intemperata naturalem frigus terre, minus autem frigida. Sol autem octo sexagenas collustrans peruste, cum in tropico estiuo fuerit, calorem facit his, qui sunt sub hiemali tropico, etsi non adeo uehementem ut prius, ergo uidetur ut per totidem sexagenas uersus septentrionem equum  calorem sit fusurus; quod si est iam frigida, non est aliqua. Solutio: er ille peruste solaris corporis presentia ita incenditur, ut cito calefiat diei presentia; sed posito sole in capricorno, cum per tredecim sexagenas distet a frigida, ita solaris absentia corporis permittit erem naturalem terreno frigere consolidare et frigere, ut licet ad eum uicinius quandoque accedat: tamen minus ei dominetur, quam illi remotiori, quoniam presens accendit, uicinitas enim non tantum confert, quantum diuturnitas et frequentia accensionis, ut de sole uidemus in leone remotior, quam in cancro uiciniori, plus calido.



CAP. XXIu.---De linea zodiaci.

Zodiaci lineam utpote obliquam, aiunt longiorem,  quam equinoctialem, quod non est; quia quecunque linea quocunque modo ducatur, tantum ut transeat centrum, equalis est aliis. Quod autem ista uidetur obliqua, hoc euenit ex parallelorum diuersa sectione: tam recta enim in sui natura est ecliptica linea, sicut equinoctialis.



CAP. XXu.---Zodiacus quo ducatur.

Quoniam zodiacus oblique ducitur per perustam, queritur si sol singulas partes peruste accingat, cum zodiacus nunquam exeat? Solutio: perustam terre haud dubio peragrat, non perustam celi. Quod si quis conetur ostendere sic: Sol est longe sub firmamento, et rapitur ab eo contra omnes partes peruste celi, falsum est. Cum enim ipsa quoque perusta celi rapta trahat solem, non potest contra eius partes  rapi. uerum autem hoc esset, sed si raptato sole, staret, perusta celi itidem.



CAP. XXuI.---Planete quo uadant.

Utrique sententie, siue contra firmamentum uadunt planete, seu cum firmamento, potest opponi. Contra firmamentum non uadunt, quia nulla res dum rapitur ab alia, potest suo motu precedere eos sua celeritate, non precederet eos obliqua, sed directa linea. Et sic sol, aliqua extra zodiacum esset. Quia omnes stelle sunt ignee nature, ideo ne cesse est ut moueantur, ignis enim semper in motu est.



CAP. XXuII.---De equinoctiali linea.

Hi qui essent in perusta, semper haberent equinoctium,  nec sic dico, quod tantum dies sit equalis sue nocti, sed dies diebus, et nox noctibus: quia etsi equinoctialis linea sit maior aliis, tamen dies in ea non fit longior: celerius enim ibi rapitur. Item si in cancro altior esset raptus, quam sub libra, tamen nec citius, uel tardius in utramque lineam conuolueretur.



CAP. XXuIII.---De solstitio in cancrum.

Si in primo gradu cancri sit solstitium, ille nullum habet similem. Altrinsecus autem equipollent sibi uiginti nouem gradus cancri, et uiginti nouem geminorum, et ita respondent sibi primus geminorum et primus leonis, et sic per cetera: nec tamen hec signa sibi sunt opposita inuicem, sed a solstitiali loco equaliter distantia.



CAP. XXIX.---Unde uisus recidat.


Proprium est et naturale ut de leuigata superficie, uisus recidat in conspicientem, certum quod est, sed opponitur de baculo; tango umbram alicuius in aqua, nec tamen eum. Solutio: imo in illo loco ubi uideor tangere imaginem, ibi impeditur uisus, ne cadat in altum. uisum a leuigato relabi, in aliqua sic argumentum astrue: facies posita in luce uidetur, uisu relabente a speculo. Item auerte faciem a luce, ut sint tenebre in faciem, etiamsi speculum sit in luce, tamen non inspicies faciem tuam, quia dum uisus relabitur in tenebris faciei, non uidet faciem, tenebris impedientibus. Ideo et Plato tractat de natura speculorum ad probandam sententiam suam de  uisu; quia dicit, quod ignis exeat per oculos, quia apparet in speculis.



CAP. XXX.---De signis duodecim obscurantibus solem.

Duodecim signa obscurare solem sic astrue: pone aliquod in mundi umbilico, in superiori hemispherio, unum hominem oppositum illi, similiter in umbilico inferioris hemispherii, deinde solis medio corpore super horizontem exorto, claritate sua statim sex signa superiora impedit, similique modo in inferiori sua sex, ita duodecim. Ad quod dicendum sic: quod fieri, ut et illi, et huic homini auferat, nec tamen eo minus sex uidentur. Sol enim semper totam spheram celi illuminat, utpote in quo est lumen omnium, corporis uero terre medietatem etiam  illuminat tunc, que in umbra sunt posita, quia per umbram uident, sex signa uident; et ita aliquis habet partem hemispherii nostri super suum horizontem. Et ego quia per illuminatum erem nullum signum uideo? Ille alter eiusdem hemispherii signa uidet, sed per umbram: aliud est enim per claritatem uidere post umbram, aliud per umbram ad claritatem.



CAP. XXXI.---Quod planete non semper sint eque celeres.

Cum planete dicantur eque celeres, hoc esse non potest. Quippe si contra firmamentum uadunt, hi qui sunt superiores plus impediuntur, quam inferiores, et ita equale spatium non potest conficere eodem tempore superior et inferior. Ideo si dicas:  Aeque celeres sunt ad motum, ubi una tantum laboret, quantum alia, si non eque permoueatur: si enim rapitur, dum contra firmamentum mouetur, necesse est uel impediatur; uec enim in ulla duci posset, et non retardari.



CAP. XXXII.---De sole ascendente, et quid efficiat.

Notandum est, cum sol uersus celum eleuetur, ut in geminis duos dies supra triginta ponat, descendendo recompensat, ita ut opposita signa diuidat inter se, quidquid fuit supra triginta. Nam cum unumquodque signum diuisum sit in triginta partes, et sol in uno quoque ponere dicatur secundum equalem diuisionem triginta dies, quidquid in geminis plus ponit quam triginta, hoc datur sagittario, et erunt  unde duobus sexaginta dies, sicut et ceteris oppositis signis. Item notandum, quod equinoctialis circulus diuidit equaliter zodiacum, sed non in duo equa, absides planetarum. Ergo solaris absis minus est a libra ad arietem, quam ab ariete ad libram. Ideoque plures dies ponit in hemispherio dextro, quam sinistro.



CAP. XXXIII.---In ariete sol multiplicat dies.

Item ab ariete in tribus signis duos dies plus ponit quam in reliquis tribus. Nam minutis sedecim horis in cancro, equipollet cancer tauro in numero dierum et horarum et, ita duo illi dies in geminis supersunt. Aequipollent autem gradus, proximus ante solstitium, et proximus post solstitium, in equali  remotione, si non sol in illis, quippe ab ariete usque ad cancrum sunt nonaginta quatuor dies, a cancro ad libram quatuordecim. Ergo dici non potest, quod solita descendat, sicut ascendit, quia tunc tot dies poneret hic, quot ibi. Item dici non potest, quod ante equinoctium duos ibi dies pretermittamus: quia tunc oporteret, quod equinoctialis circulus declinaret ad solem; sed hoc est dicendum: Sol ascendens, pre nimio ascensu parum spatii transit de gradu, descendens autem plus spatii de gradu transit, ita scilicet ut capita huius sphere longius a se distent, quam illius, quam facit ascendens, et ita dies proximus post solstitium non omnino similis est illi, qui fit ante solstitium, sed tamen parum deest, quod tunc in omnes gradus diuideretur illud  spatium, quod sol consummauit per dies duos ascendens. Quod autem in dextro hemispherio plures dies ponit, non nocet ad equinoctium, quia in paucitate uel pluritate dierum non est uis, sed in medietate. Potest autem in confinio geminorum et cancri, esse et altitudo uersus uel erga celum, et altitudo uicinitatis nobis. Attamen altitudo uersus celum geminis ascribitur, quia ibi finitur altitudo uersus nos cancro datur, quia ibi incipit descendens.



CAP. XXXIu.---De linea tendente per centrum.

Oppositionibus et questionibus faciendis, illud premittas, et scias uisum admitti in plano ut terra, et ubi non adheret terre, secundum hoc quod ab oculo descendit, adhuc usque decidat in firmamentum,  quod est causa quare hemispherium uideatur. Item sciendum, lineam tendi per centrum terre, de polo ad polum, eodemque modo ab oriente in occidentem per centrum terre in firmamentum. Porro sit unus in medio peruste, et alter in inferiori hemispherio oppositus illi, uisus illorum non incidet, lineis sic ductis per centrum terre, in modum crucis, nisi in fine linearum, id est ubi incidit firmamentum. Sol igitur cum uenerit ad lineam ductam per centrum terre, nequaquam adhuc uidetur: cum autem uenerit ad lineam uisus, tunc primum oritur, ergo longius spatium est per quod non uidetur, quam per quod uidetur. Ergo his, qui sunt in perusta, non potest esse equinoctium. Adhuc et aliud inconueniens, quod gradus prius oritur quam planeta. Harum oppositionum  talis est enodatio: duos horizontes esse, in plano unum, alterum in alto, nullus unquam dubitauit philosophorum. Dimersio eius que habetur in plano, per Macrobium innotuit, eius qui sit in alto dimersio, comprehensioni non subiacet. Sciendum autem autem est hemispherium terre uideri non posse, tumore terre interueniente, hemispherium uero firmamenti uisu in altum directo uidetur. De lineis uero que se in centro terre secant, et per terram de polo ad polum, de ortu ad occasum protendi intelliguntur, hoc habeto, quod locum, ubi exire intelliguntur, non uides nec quidquam de ipsa linea, nisi tantum ubi capita earum gradibus iunguntur, in ipso firmamento, ut presens figura docet. Sed  dices: Ergo prius uidetur gradus solis, quam ipse sol? Ad hoc ita respondemus: Non negamus, nec est inconueniens sane intelligenti, si pars ipsius gradus prius uideatur quam sol: nam magnitudo gradus magnitudinem solis infinita et incomprehensibili quantitate uincit, etsi affixus esset ipsi gradui, sepe hoc continget.

Sed non concedo, ubi totus prius emergatur, eodem modo intelligas in occidente partem gradus adhuc apparere, quamuis sole uisui iam subtracto. Quare diem naturalem dices, non de ortu solis ad ortum, sed de ortu gradus ad ortum eiusdem,



CAP. XXXu.---An sol diutius sub terra sit, quam super in equinoctio.

Quod autem solem dicunt diutius esse sub terra,  quam supra in equinoctio, falsum est. Sunt enim in hoc decepti, quod non putant solem esse super terram, nisi occurrat uisui eorum: sed non ita est. Nam dum supereminet linee supradicte, scilicet, que transit super terram, in nostro hemispherio incipit tunc esse, quamuis non uideamus eum, nec ad locum, ubi uisus dirigitur, peruenerit, quod probari potest per hanc comparationem hoc modo: si aliquis esset in inferiori hemispherio oppositus illi, quod proposuimus in superiori, non magis uideret solem quam superior, quia eorum uisus non conueniunt in regione solis, sed in ipso gradu firmamenti, a quo multum distant. Et quanto plus stella quelibet a firmamento descendit, tanto maius spatium est inter utrumque, superioris solis et inferioris.



CAP. XXXuI.---De lucifero et hespero.


Necessaria igitur ratione probatur, si uenus sit supra solem, quod sit eadem die lucifer et hesperus simul. Nec aliquid inconueniens inde incurrimus, quam hoc quod duos luciferos et duos hesperos habemus. Aliquando namque in una die habemus uel uicinius ad terram, scilicet cum uterque supra solem uagatur, et duos luciferos et unum hesperum, cum unus fuerit supra solem, et alter ante: quandoque duos hesperos et unum luciferum, cum unus fuerit supra solem, et alter retro. Si firmamento longius a terra accessisset, non uideremus hemispherium. Si solem uideremus in linea orientali, tunc plus uideremus, quam hemispherium, quia oporteret ut per  solem dirigeretur uisus in celum, infra quam modo, ubi iungitur linee orientali in celo. Cum sol uenit ad lineam orientalem, non statim uidetur, sic etiam ante occidit quantum ad uisum conueniat sub lineam occidentalem; secundum quod igitur dicemus habere equinoctium? Per solem dici non potest, quia per longius tempus non uidetur quam uideatur? Respondeo: secundum solem dicitur equinoctium, quia dum adhuc quasi insideret linee orientali, peruenit ad ortum eius canthus, et nec per aquam, nec per horologium posse deprehendi, per maius spatium latere quam uideri; quoniam cum sol sit maior terra, tam magnum in tam paruo non subito facit notabilem differentiam, regio uero gradus uidetur  ante solis ortum, stelle uero eius hebetantur. uenus autem licet raro, tamen quandoque est super solem, prius uenit ad lineam uisus quam solare corpus, etsi uenus sit minor sole, tamen non tantum, quantum terra. Porro de hoc inuestigando sagacius non erit inutile.



CAP. XXXuII.---Quod horologium in prima et ultima hora non habeat partes.

In horologio prima hora et ultima non habent partes quia neque prime initium, sed finis tantum attenditur, nec finis ultime sed initium. Sed quomodo nouies in hora sol uoluitur, cum aliquid pertinet primam ad horam? De hoc quod sol uadit de linea orientali, inquam, que oritur, sed oriens non uidetur? uel quomodo sibi respondere possunt,  circulus celestis et astrolabii, uel horologii, gnomonem habentes, cum sol in linea predicta non uideatur oriri? Respondetur: Tante est magnitudinis sol, quod in paruo nullam facit diuersitatem, insidente enim alhidada linee orientali, penetrat radius utrumque foramen: sol enim magnus est, et a terra remotus. Et ideo licet ipse canthus eius in linea orientali non uideatur, tamen non obest instrumentis, quia rationes date sunt secundum quod deprehenduntur res in instrumento, et ideo etiam secundum solem bene dicitur equinoctium: quia in instrumento per tantum tempus medietatem circuli percurrit, per quantum tempus non uidetur. Et ita ratio, quod aliud habere uidetur quam res, sed nos sequamur actum,  sicut est deprehensum.



CAP. XXXuIII.---Quod sol ducentesima sexta decima pars circuli sui dicatur.

Cum sol dicitur ducentesima sexta decima pars circuli sui, uidetur non esse uerum, quia si totidem soles ponerentur ab oriente ad occidentem et inferius, non impleret totum circulum? Respondetur: alius est ille circulus, cuius ipse est ducente sima decima sexta pars, et uisus noster fallitur: quia non potest habere in illo circulo, in quo sol uoluitur in ethere, sed in ipsum firmamentum cadit; sol autem non est pars circuli firmamenti, sed sui in quo rapitur, qui est terre uicinus.



CAP. XXXIX.---De plano et alto.

 An fiat in alto per equam remotionem mutatio que fit in plano? Respondetur: si quis in altissima terra staret, et alter in imo eius, fieret eis diuersitas que in plano mutatio meridiei uel umbre, quia aliud est solis ortui occurrere per uisum, aliud cum quis eleuato soli in altum opponitur: tantus enim est sol quod non facile aliquis centrum eius euadat, et ita cum quis habet meridiem, alius longe inde remotus, etiam habet meridiem, nec mirum cum eleuati solis in altum, utrisque sit idem centrum.



CAP. XL.---De gradibus et climatis.

Deprehenso uno gradu in terra per umbram omnes trecentos quadraginta constat inuestigandos. Item et climata per umbre uariationem inueniuntur.  Igitur uidetur gradus unus clima unum continere, sed habitabilis nostra quandoque habet sexagenas, unaqueque habet septem gradus, ideo non quelibet mutatio umbre facit clima, sed in unoquoque climate notabilis uariatio umbre in principio, et in medio, et in fine. Quare ergo septimo climate potius quam quadragesimo, duodecim esse dicuntur, de hoc querendum est. Planete omnes dicuntur esse eiusdem celeritatis, quod esse non uidetur, quia quanto sunt altiores, tanto magis impediuntur firmamento? Respondetur: uere magis impediuntur superiores, quam inferiores et tamen equa est omnium celeritas, quia quanto superiores, tanto leuiores; quanto leuiores, tanto celeriores. Sed firmamentum plus impedit superiores  nec mirum, quia naturaliter sunt celeriores, et sic attemperantur inferioribus.



CAP. XLI.---De sole hiemali.

Quando sol habet nostrum parallelum, ab hiemali distat octo sexagenas, a septentrionali quinque. Igitur qui sunt in frigida, debent plus habere caloris, quam aliqui qui sunt in perusta? Solutio: nulla pars peruste, super quam sol in anno bis non eat. Ad has autem partes semel tantum uenit, non igitur uicinitas sed assiduitas calorem facit.



CAP. XLII.---Aequales possunt esse ortus. occasus non item.

Non omnes qui possunt habere eumdem ortum,  eumdem habere possunt occasum. Proba: illi qui sunt in climate Rhodiorum habent longissimum diem sedecim horarum. Si aliquis modo iret de Syene tam longe uersus orientem, ut duabus horis prius oriretur sibi sol quam illi qui esset in Syene, ille haberet orientem solem cum illis qui sunt in climate Rhodiorum, sed non haberet occasum cum eis.



CAP. XLIII.---Quod non sint equales meridies et occasus.

Non omnes qui habent eamdem meridiem, eumdem habent occasum. Proba: dicimus qui sunt sub linea que protenditur de polo ad polum, eamdem habent meridiem, sed non eumdem occasum: quia quando sol habet cancrum, tunc Rhodiis  citius occidit, quam nobis, et tardius oritur quam nobis.



CAP. XLIu.---Quod sol sit administrator etheree lucis.

Queritur cum sol administrator sit totius etheree lucis, quare non in medio positus sit? Respondetur: sol superior et inferior a luce et calore illustrare debet, sed cum natura sit totius caloris semper ascendere, et nunquam descendere, necesse erat ut uicinior inferioribus, quam superioribus esset.



CAP. XLu.---De corpore solari.

Quando solare corpus dimidium super horizontem nostrum uenit, sex signa in nostro obscurat hemispherio, et similiter in inferiori sex, igitur  duodecim? Solutio: uerum est, et tamen non nisi sex obscurat quia illi qui sunt in Occidente, uident sex, et hec est causa quare uideant, quod umbra adhuc ante oculos eorum est.



CAP. XLuI.---De mediis peruste.

Queritur de illis qui sunt in medio peruste, si semper habeant equinoctium? Respondetur: habent, quia semper dimidios parallelos uident. Item queritur: quando sol equinoctialem habet parallelum, si tunc longior sit dies et nox quam tunc, quando habet tropicus? Respondetur: non, quia non citius uoluitur paruissimus circulus in sphera quam et longissimus. De equinoctio poteris hoc modo probare: quod si in medio peruste esset positus, omnes parallelos ex dimidia parte uideret,  quorum unusquisque totus infra uiginti quatuor horas euoluitur, dimidius infra duodecim, quamcunque illorum seruat sol oriendo et occidendo, in quanto spatio illi euoluitur, in tanto et Sol. sunt illi planete, qui non uadunt in sequenti anno ut in priori, quod maxime Mars facit. Anomale enim sonat, sine regula.



CAP. XLuII.---De ortu matutino et uespertino

Notandum quod alius ortus matutinus, alius uespertinus. Matutinus, ubi aliqua stella orientem solem precedit, post mediam noctem. uespertinus ubi post occasum solis aliqua stella apparuit. Est autem preterea ortus alius mundanus, alius heliacus, alius achronicus. Mundanus cum de inferiori  hemispherio quelibet stella in superius Hemispherium emerserit. Heliacus cum recedente sole ab aliqua stella, permittit eam uideri. Achronicus est cum sole occidente uagarum quelibet per diametrum soli apposita exierit. etenim est, intempestiuus, siue sine tempore. Occasus alius mundanus, alius heliacus. Mundanus cum de superiori hemispherio in inferiori quelibet stella descendens. Heliacus est cum accedente sole ad aliquam stellam uideri eam non posse, efficit.



CAP. XLuIII.---Quid statio matutina et uespertina.

Est statio alia matutina, alia uespertina. Matutina, cum ante ortum sol est in statione in legitimo termino. uespertina est cum occidente sole apparet aliqua in statione. Ipsorum quoque planetarum  alii sunt hypolitici, id est, transitorii, alii stationarii, alii retrogradi, alii anomali. Hypolitici siue transitorii sunt, qui e priori signo tendunt ad posterius, cumque hoc omnes faciant, precipue tamen sol et luna. Ita enim hi duo de prioribus ad posteriora tendunt, quod nunquam obsistunt, nunquam retrogradantur. Si solem aliquis opponat subsistere, quod in geminis tardius mouetur, quam in sagittario, dicite ipse nunquam subsistit. Nam ubique equaliter celer est, sed quia maius spatium ibi complere habet, dicitur ibi subsistere, quod patet in extremitate.



CAP. XLIX.---Unde stellaria creata sint.

Quod uero stellaria ex aquis materialiter facta sunt isto argumento probari potest. Nam cum  duo superiora elementa, ignem et era ex sua natura, ita absque omni spissitudine esse manifestum est, ut nichil horum ex sua natura nisi ex accidente, uisui peruium sit. Nam cum hoc, quod quidam rudes dicunt se celum uidere, quando er purus est, cum aliquid uidere se fingunt, conspicere illud falsissimum est. Nam ubi uisus deficit, ibi error; sensus dat imaginationem uidendi, quod non uidet. Sicuti aliquis clausis oculis uidetur sibi tenebras uidere. Nam quamuis uisus ex luce oculorum sumit exordium, nichil tamen ualet, nisi ex obstaculo alicuius spissitudinis repercutiatur.  Si uero er iste inferior, qui est inter nos et parietem, uel materiam, uel aliquid tale, non potest uisui ad sentiendum obstare, multo minus qui superior et purior est, unde proprie er celum dicitur, eo quod a uisibus nostris celetur. Unde constat quod omne corpus uisibile alicuius densationis est quod ex spissitudine aque uel terre contingit. Nam nubes ex uapore aquarum densate uisibiles apparent; etiam flamme que in nubiloso ere, uel in aliqua materia que comburitur, fiunt ex uaporibus,
[.....]




DE IMAGINE MUNDI LIBRI TRES.




INCIPIUNT CAPITULA.


LIBER PRIMUS.

    CAP. I. Quid sit mundus.
    CAP. II. Quot modis mundus formetur.
    CAP. III. De quatuor elementis.
    CAP. Iu. De septem nominibus terre.
    CAP. u. De forma terre.
    CAP. uI. De quinque zonis.
    CAP. uII. De habitabili zona.
    CAP. uIII. Unde dicatur Asia, et que sit prima eius regio.
    CAP. IX. De paradiso.
    CAP. X. De quatuor fluminibus.
    CAP. XI. De India.
    CAP. XII. De monstris.
    CAP. XIII. De bestiis.
    CAP. XIu. De Parthia
    CAP. Xu. De Mesopotamia.
    CAP. XuI. De Syria.
    CAP. XuII. De Palestina.
     CAP. XuIII. De Aegypto.
    CAP. XIX. De Caucaso et Orientis regionibus.
    CAP. XX. De minore Asia.
    CAP. XXI. De regionibus Asie.
    CAP. XXII. De Europa.
    CAP. XXIII. De Scythia.
    CAP. XXIu. De superiore Germania.
    CAP. XXu. De inferiore Germania.
    CAP. XXuI. De Thracia.
    CAP. XXuII. De Grecia, unde sit dicta, et in qua parte sita sit.
    CAP. XXuIII. De Italia.
    CAP. XXIX. De Gallia.
    CAP. XXX. De Hispania.
    CAP. XXXI. De Britannia.
    CAP. XXXII. De Africa.
    CAP. XXXIII. De Aethiopia.
    CAP. XXXIu. De insulis et nouo, ut dicitur, orbe.
    CAP. XXXu. De Sicilia.
    CAP. XXXuI. De Sardinia.
     CAP. XXXuII. Quid sit Infernus.
    CAP. XXXuIII. De aqua, que est secundum elementum.
     CAP. XXXIX. De Oceano.
    CAP. XL. De estu maris.
    CAP. XLI. De uoragine.
    CAP. XLII. De terre motu.
    CAP. XLIII. De hiatu.
    CAP. XLIu. De frigore.
    CAP. XLu. De aquis dulcibus et salsis.
    CAP. XLuI. De mari rubro.
    CAP. XLuII. De natura aquarum gemina, et quare fontes in hieme sint calidi, in estate frigidi.
    CAP. XLuIII. De aqua calida uel putida.
    CAP. XLIX. De aqua ueneno infecta, seu de mortiferis aquis.
    CAP. L. De mortuo mari, et natura bituminis.
    CAP. LI. De piscibus et auibus, seu aquarum animalibus.
    CAP. LII. Quando tempestas in mari, seu de signis in mari prognosticis.
    CAP. LIII. De ere, ubi demones sint.
    CAP. LIu. De uentis.
     CAP. Lu. De cardinalibus uentis.
    CAP. LuI. De nubibus.
    CAP. LuII. De tonitruo et fulminibus.
    CAP. LuIII. De iride.
    CAP. LIX. De pluuia.
    CAP. LX. Quid grando sit
    CAP. LXI. Quid sit nix.
    CAP. LXII. Quid ros et pruina.
    CAP. LXIII. De nebula.
    CAP. LXIu. De fumo.
    CAP. LXu. De igniculis.
    CAP. LXuI. De pestilentia.
    CAP. LXuII. De igni.
    CAP. LXuIII. De septem planetis.
    CAP. LXIX. De luna.
    CAP. LXX. Secundus planeta, Mercurius.
    CAP. LXXI. Tertius planeta, uenus.
    CAP. LXXII. Quartus planeta. Sol.
    CAP. LXXIII. De signis solis prognosticis.
     CAP. LXXIu. Quintus planeta, Mars.
    CAP. LXXu. Sextus planeta, Iupiter.
    CAP. LXXuI. Septimus planeta, Saturnus.
     CAP. LXXuII. De absidibus planetarum.
    CAP. LXXuIII. De coloribus planetarum.
    CAP. LXXIX. De uia planetarum.
    CAP. LXXX. De sono planetarum.
    CAP. LXXXI. De celesti musica.
    CAP. LXXXII. De homine microcosmo.
    CAP. LXXXIII. De mensura siue planetarum distantia.
    CAP. LXXXIu. De celo.
    CAP. LXXXu. De climatibus
    CAP. LXXXuI. De plagis.
    CAP. LXXXuII. De firmamento
    CAP. LXXXuIII. De axe.
    CAP. LXXXIX. De stellis.
    CAP. XC. De sideribus.
    CAP. XCI. De zodiaco.
    CAP. XCII. De Ariete.
    CAP. XCIII. De Tauro.
    CAP. XCIu. De Geminis.
     CAP. XCu. De Cancro.
    CAP. XCuI. De Leone.
    CAP. XCuII. De uirgine.
    CAP. XCuIII. De Libra.
    CAP. XCIX. De Scorpio.
    CAP. C. De Sagittario.
    CAP. CI. De Capricornio.
    CAP. CII. De Aquario.
    CAP. CIII. De Piscibus.
    CAP. CIu. Hyades.
    CAP. Cu. Pleiades
    CAP. CuI. Arctos.
    CAP. CuII. Bootes.
    CAP. CuIII. Arcturus.
    CAP. CIX. Phyton.
    CAP. CX. Corona.
    CAP. CXI. Hercules.
    CAP. CXII. Lyra.
    CAP. CXIII. Cygnus.
     CAP. CXIu. Cepheus.
    CAP. CXu. Perseus.
    CAP. CXuI. Deltoton.
    CAP. CXuII. Serpentarius.
    CAP. CXuIII. Pegasus.
    CAP. CXIX. Delphinus.
    CAP. CXX. Aquila.
    CAP. CXXI. Sagitta
    CAP. CXXII. Hydra.
    CAP. CXXIII. Crater.
    CAP. CXXIu. Coruus.
    CAP. CXXu. Orion.
    CAP. CXXuI. Procyon.
    CAP. CXXuII. Canicula:
    CAP. CXXuIII. Lepus.
    CAP. CXXIX. Eridanus.
    CAP. CXXX. Cetus.
    CAP. CXXXI. Centaurus.
    CAP. CXXXII. Ara.
     CAP. CXXXIII. Argo.
    CAP. CXXXIu. Pistrix.
    CAP. CXXXu. Canopus.
    CAP. CXXXuI. Lactea zona.
    CAP. CXXXuII. De cometa.
    CAP. CXXXuIII. Aqueum celum.
    CAP. CXXXIX. Spirituale celum.
    CAP. CXL. Celum celorum.




LIBER SECUNDUS.
    CAP. I. De euo.
    CAP. II. De temporibus eternis.
    CAP. III. De temporibus mundi.
    CAP. Iu. De atomis.
    CAP. u. De ostentis.
    CAP. uI. De momentis.
    CAP. uII. De partibus.
    CAP. uIII. De minutis.
    CAP. IX. De punctis.
    CAP. X. De horis.
     CAP. XI. De quadrante.
    CAP. XII. De die.
    CAP. XIII. De diebus longis et breuibus.
    CAP. XIu. De signis Zodiaci et parallelis Solis
    CAP. Xu. De primo circulo.
    CAP. XuI. De secundo circulo.
    CAP. XuII. De tertio circulo.
    CAP. XuIII. De quarto circulo.
    CAP. XIX. De quinto circulo.
    CAP. XX. De sexto circulo.
    CAP. XXI. De septimo circulo.
    CAP. XXII. De octauo circulo.
    CAP. XXIII. De quatuor circulis solis.
    CAP. XXIu. De uaria dierum umbra.
    CAP. XXu. De horizonte.
    CAP. XXuI. De dierum diuisione.
    CAP. XXuII. De initio et fine dierum.
    CAP. XXuIII. De nominibus dierum.
    CAP. XXIX. De nocte.
     CAP. XXX. De umbra.
    CAP. XXXI. De eclipsi.
    CAP. XXXII. De septem noctis temporibus
    CAP. XXXIII. De hebdomada.
    CAP. XXXIu. De mensibus.
    CAP. XXXu. De mensium nominibus.
    CAP. XXXuI. De mensibus Romanorum.
    CAP. XXXuII. De Ianuario.
    CAP. XXXuIII. Februario.
    CAP. XXXIX. Martio
    CAP. XL. Aprili.
    CAP. XLI. Maio.
    CAP. XLII. Iunio.
    CAP. XLIII. Iulio.
    CAP. XLIu. Augusto.
    CAP. XLu. Septembri.
    CAP. XLuI. Octobri.
    CAP. XLuII. Nouembri.
    CAP. XLuIII. Decembri.
     CAP. XLIX. De Kalendis.
    CAP. L. De Nonis.
    CAP. LI. De Idibus.
    CAP. LII. De uicissitudine anni.
    CAP. LIII. De uere.
    CAP. LIu. De etate.
    CAP. Lu. De autumno.
    CAP. LuI. De hieme.
    CAP. LuII. De inequalitate temporis.
    CAP. LuIII. De elementis.
    CAP. LIX. De homine microcosmo.
    CAP. LX. De Anno.
    CAP. LXI. De anno lunari.
    CAP. LXII. De solari anno.
    CAP. LXIII. De bissextili.
    CAP. LXIu. De Mercurii anno.
    CAP. LXu. Annus ueneris.
    CAP. LXuI. Martis.
    CAP. LXuII. Iouis.
    CAP. LXuIII. Saturni.
     CAP. LXIX. Annus magnus
    CAP. LXX. De anno ciuili.
    CAP. LXXI. De bissexto.
    CAP. LXXII. De olympiadibus
    CAP. LXXIII. De lustris.
    CAP. LXXIu. De indictionibus.
    CAP. LXXu. De etate hominis et mundi.
    CAP. LXXuI. De seculo.
    CAP. LXXuII. De decemnouennali cyclo.
    CAP. LXXuIII. De ogdoade.
    CAP. LXXIX. De cyclo solari.
    CAP. LXXX. De numero articulorum.
    CAP. LXXXI. De magno anno.
    CAP. LXXXII. De cyclis.
    CAP. LXXXIII. De cycli auctoribus.
    CAP. LXXXIu. De equinoctio et solstitie.
    CAP. LXXXu. De saltu lune.
    CAP. LXXXuI. De minutis.
    CAP. LXXXuII. Ferie regulares.
     CAP. LXXXuIII. De concurrentibus.
    CAP. LXXXIX. De regularibus et epactis.
    CAP. XC. Quot horis luna luceat.
    CAP. XCI. Luna quot partibus a sole distet.
    CAP. XCII. In quo signo luna sit.
    CAP. XCIII. De annis Domini.
    CAP. XCIu. De indictione inuenienda.
    CAP. XCu. De epactis inueniendis.
    CAP. XCuI. Solaris annus ut inueniatur.
    CAP. XCuII. Concurrentes axomodo inueniantur.
    CAP. XCuIII. De inueniendo bissexto.
    CAP. XCIX. De inueniendo cyclo lune.
    CAP. C. De annis et cyclis.
    CAP. CI. De clauibus terminorum inueniantur.
    CAP. CII. De termino Paschali.
    CAP. CIII. De termino Septuagesime.
    CAP. CIu. De Quadragesimali.
    CAP. Cu. De Rogationibus.
    CAP. CuI. De Pentecoste.
     CAP. CuII. De Aduentu.
    CAP. CuIII. De embolismo.
    CAP. CIX. De diebus Aegyptiacis.




LIBER TERTIUS SEU CHRONOLOGIA. De Adam Abel et Cain.
    Prima etas.
    Secunda etas.
    Regnum Assyriorum.
    Aegyptiorum
    Arcadum.
    Tertia etas.
    Tempora Iudicum.
     Primum bellum ciuile.
    Regnum Idumeorum.
    Amazonum.
    Troianorum.
    Thebanorum.
    Cretensium.
    Mycenorum.
    Italorum, sub Moyse.
    Quarta etas mundi.
    Regnum Hierusalem uel Iuda.
    Regnum Isrel.
    Macedonum sub Ozia.
    Albanorum.
    Albanorum sub Samsone.
    Romanorum.
    Quinta etas.
    Regnum Babyloniorum.
    Persarum.
    Alexaudrie.
     Syrie.
    Consules et Dictatores Rome, sub Cambyse.
    De sacerdotibus.
    Sexta etas mundi.
    De Augustis et Cesaribus Rom. usque ad Fredericum I. Christianorum persecutio.
    Secunda persecutio.
    Tertia persecutio.
    Quarta persecutio.
    Quinta persecutio.
    Sexta persecutio.
    Septima persecutio.
    Octaua persecutio.
    Nona persecutio.
    Decima persecutio.







EPISTOLA CHRISTIANI AD HONORIUM SOLITARIUM DE IMAGINE MUNDI.


Septiformi Spiritu in trina fide illustrato, ac septenis ripis trifarie philosophie mundato, CHRISTIANUS, post septimanam huius uite septem beatitudinibus laureari et in octaua Trinitatem in unitate contemplari.

Quia ignorans cum ignorantibus, ignorantie tenebris inuoluor, idcirco mestam lugubremque uitam, ut cecus ducere uideor. Quare quia te immensa sapientie luce circumfusum cognosco, cum multis aliis deposco, quatenus aliquam scintillulam tue flammiuome scientie, cum tibi non minuatur, nobis impertias: expositionem orbis quasi in tabella nobis describas. Miserum enim uidetur res propter nos factas quotidie spectare, et cum iumentis insipientibus quid sint, penitus ignorare.



EPISTOLA HONORII AD CHRISTIANUM, DE EODEM.

Sapientie alumno abdita diligenter scrutanti, in scientia profundo, utique hominis salute nunc uigere, et post in Sion Dominum, in quo omnes thesauri sapientie et scientie sunt absconditi oculo ad oculum uidere.

Cum iugiter lectioni studiosus incumbas, ac totius Scripture medullam sitibundus exsugas, poscis a me amicissime, ut, quemadmodum uulgo dicitur, Quod ouis a capra petierit lanam, totius orbis tibi depingam formulam, in qua sic oculum corporis ualeas reficere, sicut uisum cordis soles in machina uniuersitatis depascere. Quod negotium sudore plenum ipse melius nosti, quam sit laboriosum, quamque periculosum. Laboriosum quidem mihi in aliis occupato; periculosum autem propter inuidos, qui cuncta que nequeunt imitari, non cessant calumniari, et que assequi non possunt uenenoso dente, ut setiger hircus lacerare non omittunt, et ea que publice arguunt, furtiue intente legunt, atque de labore nostro sibi scientiam usurpant: quem, ut sues margaritas, pedibus proculcant. Etenim uero cum non solum laborem meum, sed et meipsum tibi debeam  omittens inuidos tabescentes, non me, sed seipsos liuido corde corrodentes, ardua aggredior molimina. Quia improbus labor, imo caritas uincit omnia, ad instructionem itaque multorum, quibus deest copia librorum, hic libellus edatur, nomenque ei Imago mundi indatur, eo quod dispositio totius orbis in eo, quasi in speculo conspiciatur: in quo etiam nostre amicitie pignus posteris relinquatur. Hic nichil autem in eo pono, nisi quod maiorum commendat traditio



LIBER PRIMUS.



CAP. 1.---De forma mundi.---Etymologia mundi. Figura mundi qualis.


Mundus dicitur quasi undique motus, est enim in perpetuo motu. Huius figura est in modum pile rotunda. Sed instar oui elementis distincta. Ouum quippe exterius testa undique ambitur, teste albumen, albumini uitellum, uitello gutta pinguedinis includitur. Sic mundus undique celo, ut testa, circumdatur, celo uero purus ether ut album, etheri turbidus er, ut uitellum, eri terra, ut pinguedinis gutta includitur.



CAP. II.---De creatione mundi.---Quinque modi creationis mundi.

Creatio mundi quinque modis scribitur: uno quo ante tempora secularia immensitas mundi in mente  diuina concipitur, que conceptio archetypus mundus dicitur, ut scribitur: Quod est factum in ipso uita erat . Secundo cum ad exemplar archetypi, hic sensibilis mundus in materia creatur. Sicut legitur: Qui manet in eternum creauit omnia insimul. Tertio, cum per species, et formas sex diebus hic mundus formatur, sicut scribitur: Sex diebus fecit Dominus opera sua bona ualde . Quarto cum unum ab alio, utpote homo ab homine, pecus a pecude, arbor ab arbore, unumquodque de semine sui generis nascitur, sicut dicitur: Pater meus usque modo operatur. Quinto cum adhuc mundus innouabitur, sicut scribitur: Ecce noua facio omnia .



CAP. III.---De quatuor elementis.---Elementa unde dicantur. Quot sint elementa; quomodo inuicem misceantur. Situs elementorum.


Elementa dicuntur, quasi hyle, ligamenta, autem est materia, ex quibus constant omnia, scilicet, ignis, er, aqua, terra. Que in modum circuli in se reuoluuntur, dum ignis in erem, er in aquam, aqua in terram conuertitur, rursus terra in aquam, aqua in erem, er in ignem commutatur. Hec singula propriis qualitatibus, quasi quibusdam brachiis se inuicem tenent, et discordem sui naturam concordi federe uicissim commiscent. Nam terra arida et frigida frigide aque connectitur; aqua frigida et humida humido eri astringitur; er humidus et calidus calido igni associatur; ignis  calidus et aridus aride terre copulatur. Ex his terra ut puta grauissima imum, ignis ut puta leuissimus, supremum obtinet locum, alia duo medium, quasi quoddam soliditatis uinculum. Quorum aqua grauior, terre proximum, er leuior igni primum possidet locum. Deputantur uero terre, gradientia, ut homo et bestie; aque natantia, ut pisces; eri uolantia ut aues; igni radiantia, ut sol et stelle.



CAP. Iu.---De septem nominibus Terre.---Terra, tellus, humus, arida, sicca, solum, ops.

Imum elementum septem nominibus denotatur,  quia terra, tellus, humus, arida, sicca, solum et ops, nuncupatur. Terra a terendo dicitur, et totum elementum intelligitur. Tellus quasi tollens fructus, que est frugibus apta, uel uinetis fructiferisque arboribus consita. Humus ab humore, que est palustris et inarabilis. Arida inaquosa, que semper feruore solis aret, ut Lybia. Sicca, que aliquando compluta cito exsiccatur, ut Iudea. Solum a soliditate, ut sunt montana. Ops, ab opibus, ubi diuitie, scilicet aurum et gemme abundant, ut in India.



CAP. u.---De forma terre.---Terram esse rotundam. Circuitus terre. Terra mundi centrum. Terra nullis fulcris sustentatur. Oceanus ambit terram. uene aquarum et fontium

Terre forma est rotunda, unde et orbis est dicta.  Si enim quis in ere positus eam desuper inspiceret, tota enormitas montium, et concauitas uallium minus in ea appareret, quam digitus alicuius si pilam pregrandem in manu teneret. Circuitus autem terre, centum et octoginta millibus stadiorum mensuratur, quod duodecies mille milliaria, et quinquaginta duo computatur. Hec centrum in medio mundo, ut punctus in medio circuli equaliter collocatur, et nullis fulcris, sed diuina potentia sustentatur, ut legitur: Non timetis me, ait Dominus, qui suspendi terram in nichilo, fundata enim est super stabilitatem suam , sicut aliud elementum, occupans sue qualitatis metam. Hec in circuitu Oceano, ut limbo cingitur, ut scribitur, Abyssus  sicut uestimentum amictus eius . Interius meatibus aquarum, ut corpus uenis sanguinum penetratur, quibus ariditas ipsius ubique irrigatur. Unde ubicunque terra infoditur, aqua reperitur.



CAP. uI.---De quinque zonis.---Circuli siue zone inhabitabiles. Zone tres. Habitabiles due. Ostenditur exemplo quomodo medie due zone tantum sunt habitabiles. Quinque circuli.

Quinque autem zonis, id est circulis terra distinguitur. Quorum duo extremi sunt inhabitabiles algore; medius inhabitabilis calore, a quo sol nunquam recedit, ad illos nunquam accedit. Medii duo habitabiles, hinc ardore, inde rigore temperati. uerbi gratia, si ignis in hieme sub dio accenditur,  quinque lineas efficit, unam in medio feruidam, duas circum gelidas, duas inter has temperatas. Qui si ut sol circumiret, nimirum quinque circulos redderet. Ex his circulis, primus septentrionalis, secundus solstitialis, tertius equinoctialis, quartus brumalis, quintus australis nominatur; sed solus solstitialis a nobis inhabitari dinoscitur.



CAP. uII.---De tribus partibus orbis habitabilis.---Partes terre habitabiles tres.

Habitabilis zona, que a nobis incolitur in tres partes Mediterraneo mari dirimitur. Quarum una  Asia, altera Europa, tertia Africa dicitur. Asia a septentrione per orientem, usque ad meridiem; Europa ab occidente usque ad septentrionem; Africa a meridie usque ad occidentem extenditur.



CAP. uIII.---De Asia.---Paradisus.

Asia, a regina eiusdem nominis appellata. Huius prima regio in oriente e paradiso; locus uidelicet omni amenitate conspicuus, inadibilis hominibus, qui igneo muro usque ad celum est cinctus.



CAP. IX.---De Paradiso.---Fons paradisi.

In hoc lignum uite, uidelicet arbor de cuius fructu qui comederit, semper in uno statu immortalis permanebit. In hoc etiam fons oritur, qui in quatuor flumina  diuiditur. Que quidem flumina infra paradisum terra conduntur; sed in aliis longe regionibus funduntur.



CAP. X.---De quatuor fluminibus.---Physon siue Ganges, Geo siue Nilus, Tigris, Euphrates.

Nam Physon, qui et Ganges in India de monte Orcobares nascitur, et contra orientem fluens Oceano excipitur. Geon, qui et Nilus iuxta montem Athlantem surgens, mox a terra absorbetur, per quam occulto meatu currens, in littore Rubri maris denuo funditur, Aethiopiam circumiens per Aegyptum labitur, in septem ostia diuisus, magnum mare iuxta Alexandriam ingreditur. Tigris autem et Euphrates in Armenia de monte Barchoatro funduntur, et contra meridiem uergentes Mediterraneo  mari iunguntur. Post paradisum sunt multa loca deserta et inuia, ob diuersa serpentum et ferarum genera.



CAP. XI.---De India.---India unde dicta. Mons Caucasus. Indie termini. Indicus Oceanus. Insula duas estates, et duas hiemes uno anno habens, omnique tempore uirens. Mons Caspius. Mare Caspium. Gog, Magog, Garmani, Oreste, Coatre, Pygmei. Piper album. Macrobii, Agrocte, Bragmani. Qui parentes mactant. Qui pisces crudos comedunt.

Deinde est India ab Indo flumine dicta. Qui ad Septentrionem de monte Caucaso nascitur, et ad meridiem cursum suum dirigens, a Rubro mari excipitur. Hoc India ab occidente clauditur, et ab hoc Indicus oceanus dicitur. In quo etiam est sita  Taprobanes insula, decem ciuitatibus inclyta. Hec duas estates et duas hiemes uno anno habet, et omni tempore uiret. In hoc etiam Chrisa et Argare insule, auro et argento fecunde et semper floride. Ibi sunt et montes aurei, qui propter dracones et gryphes non possunt adiri. In India est mons Caspius, a quo Caspium mare uocatur. Inter quem et mare Gog et Magog ferocissime gentes, a magno Alexandro incluse feruntur. Que humanis carnibus uel crudis bestiis uescuntur. India habet quadraginta quatuor regiones, populosque multos, Garmanos, Orestas, Coatras, quorum sylue tangunt ethera. In montanis Pygmeos duorum cubitorum homines, quibus bellum est contra grues, qui tertio anno pariunt, octauo senescunt. Apud hos crescit  piper colore quidem albo: sed cum ipsi serpentes, qui ibi abundant, flamma fugantur, nigrum colorem trahit de incendio. Item Macrobios duodecim cubitorum longos, qui bellant contra gryphes, qui corpora leonum, alas et ungulas preferunt aquilarum. Item Agroctas et Bragmanos, qui se ultro in ignem mittunt amore alterius uite. Sunt alii qui parentes iam senio confectos mactant, et eorum carnes ad epulandum parant, isque impius iudicatur, qui hoc facere abnegat. Sunt alii qui pisces ita crudos edunt, et salsum mare bibunt.



CAP. XII.---De monstris.---Semel tantummodo parientes. Arimaspi, Cyclopes, Scinopode. Acephali. Solo odore pomi uiuentes.

Sunt ibi quedam monstra, quorum quedam hominibus,  quedam bestiis ascribuntur: ut sunt ii qui auersas habent plantas, et octonos simul sedecim in pedibus digitos, et alii, qui habent canina capita, et ungues aduncos, quibus est uestis pellis pecudum, et uox latratus canum. Ibi etiam quedam matres semel pariunt, canosque partus edunt, qui in senectute nigrescunt, et longa nostre etatis tempora excedunt. Sunt alie, que quinquennes pariunt: sed partus octauum annum non excedunt. Ibi sunt et monoculi, et Arimaspi, et Cyclopes. Sunt et Scinopode, qui uno tantum fulti pede auram cursu uincunt, et in terram positi umbram sibi planta pedis erecta faciunt. Sunt alii absque capite, quibus sunt oculi in humeris, pro naso et ore duo foramina in pectore, setas habent ut bestie. Sunt  alii iuxta fontem Gangis fluuii, qui solo odore cuiusdam pomi uiuunt, qui si longius eunt, pomum secum ferunt: moriuntur enim si prauum odorem trahunt.



CAP. XIII.---De Bestiis.---Ceucocroca, Eale. Tauri indomiti, Manticorha. Boues tricornes. Monoceros. Testudines grandes. Magnes. Adamas.

Sunt ibi serpentes tam uasti, ut ceruos deuorent, et ipsum etiam Oceanum transnatent. Ibi est bestia Ceucocroca, cuius corpus asini, clunes cerui, pectus et crura leonis, pedes equi, ingens cornu bisulcum, uastus oris hiatus usque ad aures. In loco dentium os solidum, uox pene hominis. Ibi est alia bestia Eale, cuius corpus equi, maxilla Apri, cauda elephantis, cubitalia cornua habens, quorum unum  post tergum reflectit, cum alio pugnat. Illo obtuso, aliud ad certamen uibrat. Nigro colore horret. In aqua et in terra equaliter ualet. Ibi sunt fului tauri, uersis setis horridi, grande caput, oris rictus ab aure ad aurem patet. Hi etiam cornua uicissim ad pugnam producunt, uel deponunt. Omne missile duro tergo respuunt. Qui si fuerint capti nulla possunt arte domari. Ibi quoque Mantichora bestia, facie homo, triplex in dentibus ordo, corpore leo, cauda scorpio, oculis glauca, colore sanguinea, uox sibilus serpentum, fugiens discrimina uolat, uelocior cursu quam auis uolatu, humanas carnes habens in usu. Ibi sunt etiam boues tricornes, pedes equinos habentes. Ibi quoque monoceros, cuius corpus equi, caput cerui, pedes elephantis, cauda suis:  Uno cornu, in medio fronte armatum quatuor pedum longo, splendenti et mire acuto. Hec bestia nimis ferox, diros habet mugitus. Omne quod obstat, cornu transuerberat. Captum potest perimi, non potest domari.

In Gange quoque sunt anguille trecentorum pedum longe. Ibi etiam quidam uermes, qui instar cancri bina habent brachia, sex cubitorum longa, quibus elephantes corripiunt et undis immergunt.

Indicum quoque mare gignit testudines, de quarum testis capacia hospitia sibi faciunt homines.

India quoque magnetem lapidem gignit, qui ferrum rapit. Adamantem etiam, qui non nisi hircino sanguine frangi potest.



CAP. XIu.---De Parthia.---Parthia unde dicta Aracusia. Assyria, Media, Persida. Persepolis. Magice artis origo. Pyrrhites. Synelites.


Ab Indo flumine usque ad Tigrim, est Parthia triginta tribus regionibus distincta. Dicitur autem Parthia a Parthis, uenientibus e Scythia. Est in ea regio Aracusia, ab oppido Aracusa dicta. Est etiam in ea Assyria, ab Assur, filio Sem, qui eam primus incoluit nominata. Est in ea quoque Media, a Medo rege dicta, qui ciuitatem construens Mediam nominauit, de qua et regio nomen mutauit. In ea etiam Persida, a Perseo rege dicta, qui ciuitatem Persepolim edificauit, de qua et regio nomen  accepit. In hac primum orta est ars magica. Persida lapidem pyrrhitem mittit, qui manum prementis urit, et synelitem, cuius candor cum luna crescit, et deficit.



CAP. Xu.---De Mesopotamia.---Niniue, Babylonia, Babylon. Chaldea ubi astronomia primum inuenta. Arabia. Saba. Mons Sina. Madian.

A Tigri flumine usque ad Euphratem est Mesopotamia, a duobus fluuiis Grece ita dicta, quod in medio duorum fluminum sit constituta. In hac est ciuitas Niniue, itinere trium dierum, a Nino rege constructa et nominata. In hac etiam regio Babylonia, a ciuitate Babylone nominata. Hanc Nemrod gigas fundauit; sed Semiramis regina reparauit. Cuius  muri latitudo est quinquaginta cubitorum, altitudo ducentorum cubitorum, ambitus ciuitatis quadringentorum octoginta stadiorum, centum portis ereis firmata, fluuio Euphrate per medium eius currente irrigua. Huius arx Babel, quatuor millia passuum alta scribitur.

In ea quoque est Chaldea, in qua primum inuenta est astronomia. In ea et Arabia, que etiam Saba dicitur, a Saba filio Chus. In hac thus colligitur; in hac est mons Sina, qui et Oreb, in quo lex a Moyse scribitur accepta; iuxta quem urbs Madian fuit, in qua Iethro sacerdos prefuit. In ea sunt gentes multe, Moabite, Ammonite, Idumei, Sarraceni Madianite, et alie multe.



CAP. XuI.---De Syria.---Damascus. Reblata. Comagene prouincia. Phenicia. Tyrus. Sortyx. Sidon. Libanus mons. Fons Iordanis. Palestina. Ascalon, Ierusalem, Chananea.


Ab Euphrate usque ad mare mediterraneum est Syria, a quodam Syro rege dicta, in qua est Damascus, a Damasco Abrae liberto constructa et dicta, olim Reblata uocata. Est in ea Comagena prouincia. Est et Phenicia, a Phenice aue, que sola in hac terra inuenitur, siue a Phenice rege, filio Agenoris, dicta. In hac sunt Tyrus que et Sortyx, et Sidon ciuitates site. In hac etiam mons est Libanus, ad cuius radicem oritur Iordanis fluuius. Est in ea quoque Palestina, a ciuitate Palestin, que nunc Ascalon uocatur, dicta. Est in ea Iudea, a Iuda filio Iacob, de cuius tribu reges erant, nuncupata. In hac  etiam Chananea a Chanaan filio Cham dicta. In hac est Ierusalem, quam Sem filius Ne construens, Salem nominauit. Sed Iebus, et filius Chanaan inhabitauit, unde Iebus et Salem dedit ei nomen rex Dauid Ierusalem, quasi Iebusalem. Quam Salomon filius eius auro et gemmis decorauit, Ieroselyniam quasi Ierusalemoniam appellauit. Quam a Babyloniis subuersam, Zorobabel reedificauit; sed Romanus exercitus postea funditus deleuit. Hanc postmodum Aelius Adrianus imperator reparauit, Aeliamque nominauit.



CAP. XuII.---De Palestina.---Samaria, Sebastia, Sichisma, Galilea, Nazareth. Pentapolis, Sodoma, Gomorrha. Mare Mortuum. Sarraceni. Agareni. Ismelite. Nabathei.

 Est et in Palestina regio Samaria, a ciuitate Samaria dicta, que nunc Sebastia est nuncupata, olim Sichima, a Sichem uocata. In hac est quoque Galilea, in qua est Nazareth ciuitas, iuxta montem Thabor sita. In hac est et Pentapolis regio, a quinque ciuitatibus dicta. In qua olim fuit Sodoma, et Gomorrha. In hac est mare Mortuum, a quo fluenta Iordanis absorbentur. In hac etiam Sarraceni, a Sara dicti, qui et Agareni, ab Agar. Item Ismelite ab Ismel nuncupati. In hac et Nabathei, a Nabaioth filio Ismel dicti. quorum gentes sunt duodecim.



CAP. XuIII.---De Aegypto.---Euxia postea Aegyptus dicta. Thebaida. Thebe. Monachi. Babel. Aegypt. Alexandria.

He superius dicte regiones, ab oriente incipientes,  recta linea ad Mediterraneum mare extenduntur. Quibus usque ad Austrum Aegyptus connectitur, in qua uiginti quatuor gentes esse feruntur. Hec in oriente a Rubro mari surgit, terminum suum uersus occidentem in Libya figit. Hec prius et Bona copia, Euxia dicta, postea ab Aegypto rege, fratre Danai, Aegyptus est uocata. Hec fluuio Nilo undique cincta, in modum Delte littere est formata, centum millibus uillarum inclyta. Hanc nubes non obscurant, pluuie non irrigant, sed Nilus inundans eam fecundat. In hac est prouincia Thebaida, a ciuitate Thebe cognominata, quam Cadmus Agenoris filius in Aegyptum ueniens edificauit, Thebas secundum illam quam in Beotia construxit, nominans: in hac Mauritius principabatur, et ab hac Thebei dicuntur.  Huic maxima adiacet solitudo, in qua olim conuersabatur monachorum multitudo. Cambyses rex Aegyptum superans, ciuitatem condidit, cui nomen Babylon indidit, que nunc caput illius regni existit. In hac et uictor Alexander ciuitatem edificauit, quam ex suo nomine Alexandriam nuncupauit.



CAP. XIX.---De Caucaso et regionibus Orientis.---Amazones, Massagete, Colchi, Sarmate, Seres. Bactra, Hircania, Hirnia. Scythia. Hyperborei montes. Albania, Armenia. Arath mons. Iberia, Cappadocia.

Suprascriptis regionibus, usque ad Aquilonem annectuntur he regiones. Mons Caucasus a Caspio mari orientis attollitur, et per Aquilonem uergens pene usque ad Europam porrigitur. Hunc inhabitabant Amazones femine uidelicet ut uiri preliantes.  His cohabitant Massagete, et Colchi, et Sarmate. Seres est oppidum Orientis, quo Serica regio, et uestis, et gens est dicta. Post hanc est Bactra, a Bactro amne uocata. Huic coniungitur Hyrcania, ab Hyrcana sylua nominata, in qua sunt aues quarum penne splendent per noctes. Huic iungitur Scythia et Hirnia, quarum gentes sunt quadraginta quatuor. Ibi sunt Hyperborei montes. Hanc sequitur Albania, a candore populi dicta, eo quod albo crine ibi nascantur. Cui connectitur Armenia, in qua est mons Arath, super quem arca Ne post diluuium requieuit, cuius usque hodie ligna ibi uidentur. Huic copulatur Iberia. Illi uero Cappadocia, a ciuitate eiusdem nominis dicta, in hac eque a uento concipiunt, sed fetus non amplius triennio uiuunt.



CAP. XX.---De Asia Minore.---Ephesus. Corpus Ioan. Euang. Ephesi quiescit. Nicea ciuitas. Bithynia. Nicomedia.


Asia minor post hanc constituitur, que pene undique mari cingitur. In hac est Ephesus ciuitas, ab Amazonibus constructa, in qua requiescit corpus Ioannis Euangeliste; in hac etiam ciuitas Nicea, in qua magna synodus est facta. Prima prouincia Asie Minoris est Bithynia, prius Berica, post Migdonia, mox a Bithyno rege Bithynia appellata. In qua est ciuitas eiusdem nominis. In hac est etiam ciuitas Nicomedia, a Nicomede rege constructa et dicta.



CAP. XXI.---De regionibus Asie.---Smyrna, Galatia. Phrygia. Troia, Lycaonia. Caria, Hirnus fl., Lydia, Thiatira, Isauria, Cilicia, Amana mons, qui et Taurus. Tharsus. Lycia, Pisidia, Pamphylia, Euxinus pontus.


Bithynia quoque dicitur Maior Phrygia, in qua est ciuitas Smyrna, a Theseo rege constructa. Huic iungitur Galatia, a Gallis dicta, quos Bithynus rex in auxilium euocauit et post uictoriam eis terram diuisit. Hanc sequitur Phrygia, a filia Europe Phrygia sic nominata. Hec et Dardania a Dardano, Iouis filio dicta. Et in ea ciuitas eiusdem nominis, ab eodem constructa. In hac est etiam ciuitas Troia, a Troo rege constructa et nominata. Hec quoque Ilium ab Ilo rege est dicta; huius menia dicuntur Pergama. Huic adiacent Lycaonia, et Caria, ubi fluit Hirnus fluuius, aureis arenis famosus. Inde est Lydia a Lydo rege, fratre Tyrrheni appellata. In hac  etiam Thyatira. Deinde est Isauria, ab aura qua undique perflatur, dicta. Post hanc est Cilicia, a ciuitate eiusdem nominis nuncupata, quam Cilix, filius Agenoris, construxit, et ab illa regio nomen accepit. In hac est mons Amana, qui et Taurus. In hac et Tharsus ciuitas, a Perseo constructa, Pauli apostoli inhabitatione gloriosa. Deinde est Lycia et Pisidia et Pamphylia. Euxinus Pontus regio multarum gentium, a qua et Ponticum mare appellatur. In quo Ouidius, et postea Clemens exsilio relegantur.

Post decursam Asiam, transeamus ad Europam.



CAP. XXII.---De Europa.---Ryphei montes, Tanais fl., Meotides paludes, Theodosia.

Europa ab Europe rege, et ab Europa filia Agenoris est nominata. In qua imprimis uersus septentrionem  sunt Ryphei montes, et Tanais fluuius, a Tanao rege dictus, et Meotides paludes, Magno mari iuxta Theodosiam urbem, seiungentes.



CAP. XXIII.---De Scythia.

A Thanai fluuio est Scythia inferior, que uersus meridiem usque ad Danubium porrigitur. In hac sunt iste prouincie, Alania, Dacia, Gothia.



CAP. XXIu.---De Germania superiore.---Germania unde dicta. Limites et fines Germanie superioris. Sueuia, Rethia, Bauaria, Ratispona. Francia Orientalis. Thuringia.

A Danubio usque ad Alpes est Germania superior, que a germinando populos dicitur. uersus occasum Rheno, uersus aquilonem Albia fluuio terminatur. In hac est regio Sueuia, a monte Sueuo dicta. Hec et  Alemania, a Lemano lacu appellata. Hec et Rethia dicta. In hac Danubius nascitur, et sexaginta precipuis fluuiis augetur, et in septem ostia ut Nilus diuisus Ponticum mare ingreditur. Est in ea Noricus, que et Bauaria, in qua est ciuitas Ratispona. Tum et Orientalis Francia, cui coniungitur Thuringia quam sequitur Saxonia.



CAP. XXu.---De Germania inferiore.---Dania, i. e. Noruegia. Messias. Pannonia inferior. Bulgaria.

Ab Albia fluuio est Germania inferior, que uersus Aquilonem Oceano excipitur. In hac est Dania et Norwegia. A Danubio, imo circa Danubium uersus orientem, usque ad mare Mediterraneum est Messias, a Messium prouentu dicta, deinde Pannonia inferior et Bulgaria.



CAP. XXuI.---De Thracia.


Inde Thracia, a Tras filio Iapheth dicta. Hec habet Hebrum fluuium, et ciuitatem Hebron ibi constructam et dictam.



CAP. XXuII.---De Grecia.---Cethim, Illyricus, Dalmatia, Epirus, Fons in Epiro. Chaonia, Molosia, Elladia, Attica. Athene. Beotia. Thebani et Thebei differunt. Aonia, Peloponesus, Thessalia, Macedonia, Aemathia. Olympus mons. Thessalonica, Achaia, Arcadia, Arbastus lapis. Pannonia superior. Mons Peninus. Histria.

A Mediterraneo mari est Grecia, a Greco rege dicta, terra Cethim olim uocata, et uersus austrum Magno mari terminatur. Que etiam Illyricus nominata, et in ea prouincia Dalmatia a Dalmi ciuitate uocata. Est et Epirus a filio Achillis Pyrrho sic  dicta. In Epiro est fons in quo faces accense exstinguuntur, et iterum exstincte, accenduntur. Est et Chaonia, a ciuitate eiusdem nominis appellata, quam Helenus frater Hectoris edificauit, et ob amorem fratris sui Chaonis Chaoniam appellauit. Hec et Molosia a ciuitate Molosia dicta, quam Molossus filius Pyrrhi, construxit, et a nomine suo Molosiam uocauit. Est ibi et Elladia, ab Ellade rege, filio Deucalionis et Pyrrhe dicta. Ipsa est et Attica, ab Atti rege. Ipsa est uera Grecia. In hac est ciuitas Athene a Cecrope rege constructa. Ibi est et Beotia a boue dicta, quia Cadmus filius Agenoris illo ueniens, bouem reperit quem diis immolans Thebas construxit. Prouinciam Beotiam nuncupauit, de hac dicuntur Thebani, de alia Thebei. Eadem prouincia  dicitur Aonia, a fonte Aon Musis consecrato. Ibi est et Peloponesus, a Pelope rege, et ciuitate eiusdem nominis dicta. Ibi et Thessalia, a rege Thessalo dicta. Ibi et Macedonia, a Macedone rege appellata. Hec et Aemathia, ab Aematho rege uocata; in hac est mons Olympus, qui excedit nubes. In hac est et Thessalonica, a Thessalo rege filio Greci constructa. Ibi est Achaia, ab Acheo rege et ciuitate eiusdem nominis, dicta. Ibi et Arcadia, que et Sicyonia a Sicyone rege nuncupata. Arcadia, Arbaston lapidem mittit, qui semel accensus exstingui non potest. Deinde est Pannonia superior usque ad Peninum montem. Ad aquilonem eius Histria, ab Histrio amne, qui et Danubius, nominata.



CAP. XXuIII.---De Italia.---uarie Italie appellationes. Roma. Ciuitatum forme secundum feras. Roma formam leonis habet. Brundusium formam cerui. Carthago bouis. Troia equi. Thuscia, Campania, Apulia, Imbria. Hetruria, Longobardia. Padus et Eridanus. uenetia. Gallia unde sic dicta. Rheni fons.


Italia olim magna Grecia est dicta, postea a Saturno, est Saturnia appellata. Mox Latium, eo quod Saturnus pulsus a Ioue ibi latuit, dicta. Deinde Ausonia ab Ausone rege. Tandem ab Italo rege Siculorum Italia uocata. Hec ab Alpibus surgit, et in Magno mari terminum figit. In hac est urbs Roma, a Romulo constructa, et sic dicta. Antiqui ciuitates secundum precipuas feras, ob significationem formabant. Unde Roma formam leonis habet, qui ceteris bestiis quasi rex preest. Huius caput est urbs  a Romulo constructa: lateritia uero edificia utrobique disposita: unde et Lateranis dicitnr. Brundusium autem formam cerui, Carthago bouis, Troia equi figuram habuit. Est in Italia Tuscia prouincia, a thure, et sacrificiis dicta. Est et Campania, a Capua ciuitate dicta, et a Capi rege constructa. Ibi est et Apulia. Est et Imbria, inde dicta, quod imbribus tempore diluuii superfuit. Est et Etruria ab Etrusco rege dicta. Est et Longobardia a longis barbis uocata. Padus, qui et Eridanus Italie fluuius ab Appenninis montibus oritur, ac mari immergitur. uenetia a Beneco rege, prius Benetia dicta, deinde uenetia. Gallia a candore populi dicitur, gala enim Grece lac dicitur. Rhenus ab Alpibus nascitur, et contra aquilonem uergens, sinu Oceani excipitur.



CAP. XXIX.---De Gallia.---Gallia Belgica. Francia. Francus rex. Gallia Lugdunensis, Comaga, Togata. Gallia Narbonensis. Aquitania.


A flumine Rheno est Gallia Belgica, a ciuitate Belgis dicta. Hec a monte Iouis surgit, et uersus aquilonem Britannicum oceanum incidit. Hec et Francia a Franco rege est dicta, qui de Troia cum Aenea ueniens, Troiam iuxta Rhenum condidit, terram Franciam cognominauit. Hanc uersus occidentem excipit Lugdunensis Gallia, que et Comaga, ob longas comas est dicta, et Togata a longis uestibus-que uersus austrum habet Narbonensem Galliam a ciuitate Narbona dictam, uersus occidentem Aquitaniam ab aquis dictam Rodano et Ligere.



CAP. XXX.---De Hispania.---Hiberus fl. Sex Hispanie prouincie.

 Inde est Hispania ab Hispano rege dicta, prius Iberia, ab Ibero flumine, et Hesperia, ab Hespero rege nominata. Hec uersus occasum Oceano terminatur. Sunt in ea sex prouincie: Tarracona, Carthago, Lusitania, Galatia, Betica, Tinguitania a precipuis ciuitatibus dicte.



CAP. XXXI.De Britannia.---Britannia, Anglia, Hibernia. Tanatos terra serpentes perimens. Isole, Orcades, Scotia, Chile. Mare congelatum.

Contra Hispaniam uersus occasum sunt in Oceaho he insule: Britannia, Anglia, Hibernia, Tanatos, cuius terra, quouis gentium portata, serpentes perimit. Isole in qua fit solstitium. Orcades triginta tres. Scotia, Chile cuius arbores nunquam folia deponunt, et in qua sex mensibus, uidelicet estiuis,  est continuus dies, sex bibernis continua nox. Ultra hanc uersus aquilonem, est mare congelatum, et frigus perpetuum. Europam perambulauimus. Ad Africam transmigremus.



CAP. XXXII.---De Africa.---Libya. Paratonium ciuitas. Montes Catabachmonii. Are Philenorum. Cyrenaica, Cyrene. Pentapolis. Tripolis. Bisace. Heusis. Carthago. Carthaginis descriptio. Getulia. Numidia. Hypone. Mauritania. Stiffia. Cesaria. Tingitania.

Africa ab Apher uno ex posteris Abrahe est dicta. Hec in oriente Indii fluminis surgit, et per meridiem uergens in occidentem tendit. Huius prima prouincia est Libya, a regina eiusdem nominis dicta. Hec a Paratonio ciuitate et montibus Carabachmoniis initium sumit, et in aris Philenorum finitur.  De hac Libycum mare dicitur. Inde est Cyrenaica a ciuitate Cyrene nominata; sed a regina eiusdem nominis constructa, et dicta. Hec et Pentapolis a quinque ciuitatibus est dicta. Scilicet Berenice, Arsine, Ptolemaide, Apollinea, Cyrene, a propriis conditoribus ita dicte. Inde Tripolis a tribus ciuitatibus dicta, que sunt Occasa, Berete et Leptis magna. Post hanc Bisace, a duabus urbibus dicta, id est Adromeus et Bizantium. Deinde est Heusis, in qua est magna Carthago a Didone, que et Elisa, constructa, et Carthada, a Cartha oppido nominata. Sed a Romanis deleta et denuo reedificata Carthago est appellata. Huius muri latitudo fuit septem et decem cubitorum. Post hanc est Getulia. Inde Numidia, in qua regnauit Iugurtha. In hac est ciuitas  Hippone, in qua fuit Augustinus episcopus. Inde est Mauritania, a nigredine dicta. In hac est prouincia Stiffensis a Stiffi oppido. Alia Cesariensis, a ciuitate Cesaria dicta. Tertia Tingitania a ciuitate Tingi nuncupata.



CAP. XXXIII.---De Aethiopia.---Saba. Garamantes. Fons apud Garamantes. Troglodita. Gades. Gaditanum mare. Atlanticum mare. Astrologia ubi descripta.

uersus meridiem uero est Aethiopia, ab Ethan dicta, una in Oriente, in qua est Saba urbs, de qua fuit illa regina que ad Salomonem uenit, altera in occidente. Inter quas sunt Garamantes, a Garama ciuitate dicti. Apud quos est fons tam frigidus diebus, ut non bibatur; tam feruidus noctibus, ut non tangatur. Quibus uersus orientem cohabitant Troglodyte,  qui celeri cursu feras capiunt. Intra Aethiopiam sunt maxima loca deserta, ob solis ardorem, et diuersi generis serpentia hominibus incognita. Deinde est maximus Oceanus, qui solis calore dicitur feruere ut cacabus. In extremis finibus Africe uersus occidentem est urbs Gades, a Phenicibus constructa, de qua Gaditanum mare dicitur. In ipso uero Oceano est mons Atlas altissimus, unde Atlanticum mare appellatur. Atlas autem erat rex Africe, frater Promethei, a quo mons nomen accepit, quia in eo residens, Astrologiam descripsit, unde et celum sustinere dicitur. Peragratis Africe finibus, ad insulas maris accedamus.



CAP. XXXIu,---De insulis, et nouo, ut dicunt, orbe.--- Cyprus, Paphus, Creta. Mare Adriaticum. Abydos. Hellespontus. Coos. Cyclades. Rodus. Aereus, Colossus septuaginta cubitorum altus. Tenedus. Carpathos. Carpatium mare. Citherea. Delos. Coturnices ubi primum uise. Icaria, Naxos, Melos, Paros. Parium marmor. Lapis Sardius. Cidon, Samos. Fictilia uasa ubi reperta.


Insule sunt dicte, quasi in salo site. In Mediterraneo mari est Cyprus insula contra Syriam, a Cypro ciuitate dicta. Hec et paphus, à ciuitate eiusdem nominis. Creta a Creto rege dicitur, hec et Centapolis, a centum urbibus muncupata. Hec sita est contra Lybicum mare, quod et Adriaticum, ab Adria ciuitate dicitur. Abydos est insula in Hellesponto, in Europa. Hellespontus ab Helle ciuitate dicitur. Coos insula Atrice. Cyclades dicuntur, quod in rotundo sint posite. Cyclus enim dicitur orbis.  Sunt autem quinquaginta quatuor contra Asiam posite. Harum prima Rhodus a ciuitate eiusdem nominis dicta ad orientem est posita. In hac fuit olim Aereus colossus septuaginta cubitorum altus. Tenedus ad septentrionem eius posita, a ciuitate Tene, et eius constructore eiusdem nominis dicta. Carpathos ad meridiem ipsius contra Aegyptum posita. Unde et Carpatium mare, et Carpatie naues. Cytherea ad occasum est sita, a Cithero monte dicta. Hec et Porphyris dicitur. Delos in medio Cycladum sita, a ciuitate eiusdem nominis dicta. Hec tempore diluuii sub Ogygio facto primum apparuit, unde et Delos nomen accepit, quia delos manifestum sonat. Hec et Ortyga ab Ortygometis, id est  coturnicibus, que primum ibi uise sunt. Icaria insula a puero Cretensi naufrago est dicta, a qua Icarium mare dicitur. Naxon insula Dionysii, qui et Bacchus. Melos, que et Storia, rotunda insula. Paron a ciuitate eiusdem nominis dicta, a Paro Iasonis nepote constructa. Hec gignit marmor candidissimum, quod Parium dicitur, et Sardium lapidem. Cidon est insula: in hac mastix nascitur. Samos insula a Samo ciuitate dicta, in Aegeo est mari sita. De hac fuit Sibylla, et Phythagoras. In hac fictilia uasa sunt reperta.



CAP. XXXu.---De Sicilia.---Trinacria dicta a tribus montibus. Aetna mons. Scylla. Charybdis Comedia ubi inuenta. uulcanie. Stechades.

Sieilia a Siculo rege dicitur. Italia dicta. Prius  Sycania, a Sycano rege cognominata, contra Italiam sita. Hec et Trinacria, a tribus montibus dicitur. In hac est mons Aethna cuius sulfurea exestuant incendia. In huius freto est Scylla et Charybdis. In hac erant olim cyclopes. In hac inuenta est comedia. Eolie insule ab Eolo rege dicta iuxta Siciliam posite. He et uulcanie, quia incendio sunt plene. Sunt uero nouem Stechades insule contra Massiliam site.



CAP. XXXuI.---De Sardinia.---Fontes calidi cecitatem furibus inferentes. Corsica, Cyrene, Ebosus, Colubria. Insule Baleares. Funde ubi inuente. Gorgodes insule. Hesperides. Aurea poma. Mare concretum. Mere, Syene. Perdita insula.

Sardinia a Sardino rege, Herculis filio, dicta, contra Numidiam est sita. In hac nec serpentes,  nec lupi gignuntur. In ea est solifuga animal ut aranea, morsu homines perimens. In ea est et herba similis apiastro, que comedentibus rictus contrahit, et quasi ridentes interimit. In hac sunt fontes calidi, infirmis medelam, furibus inferentes cecitatem. Corsica, a Corsa muliere dicta, contra Liguriam sita: que primitus taurum suum quesitura illuc uenit, et referens loci fertilitatem, a Liguribus inhabitari cepit. Hec et Cyrene a Cyrino Herculis filio est dicta, quia ab eo est inhabitata. Ebosus insula contra Hispaniam. Hanc fugiunt serpentes. Ibi est et Colubria plena serpentibus. Ibi et Baleares insule. In his inuente sunt funde. Gorgodes insule in Oceano iuxta Atlantem. In his olim habitauerunt  Gorgones. Iuxta has Hesperides, ab Hesperia ciuitate dicte. In his oues albis uelleribus abundabant, que ad purpuram optime ualebant. Unde dicitur fabulose aurea mala habuisse. Miclon enim dicitur ouis Grece. Inter has fuit illa magna, que Platone scribente cum populo est submersa, que Africam et Europam sua magnitudine uicit, ubi nunc est Concretum mare. Mere insula est in Nilo flumine, in capite Aethiopie, in qua absumitur umbra in estate. In hac est lignum ebenum, iuxta quam est ciuitas Syene, in qua est puteus a philosophis factus, sexaginta cubitorum altus: in cuius fundum splendet sol recto radio in mense Iunio. Est quedam Oceani insula dicta Perdita, amenitate et fertilitate omnium rerum pre cunctis terris longe prestantissima,  hominibus ignota. Que aliquando casu inuenta, postea quesita non est inuenta, et ideo dicitur Perdita. Ad hanc fertur Brandanus uenisse.



CAP. XXXuII.---De inferno. Insulas circumiuimus, nunc inferna etiam petamus. De nominibus inferni. ---Acheron, Styx, Phlegeton.

Infernus ideo dicitur infernus, quia inferius est positus. Sicut enim terra est in medio ere: ita est infernus in medio terre. Unde et nouissima terra dicitur. Est autem locus, igne et sulphure horridus, inferius dilatatus, superius coangustatus. Hic lacus uel terra mortis dicitur, quia anime illuc descendentes ueraciter moriuntur. Hic et stagnum ignis dicitur, quia ut lapis mari, ita anime illi immerguntur. Hic terra tenebrosa uocatur, quia fumo et  fetoris nebula obscuratur. Hic terra obliuionis nuncupatur, quia sicut ipsi obliti sunt Dei, ita eorum obliuiscitur Deus misereri. Hic dicitur Tartarus ab horrore, et tremore, quia ibi est fletus et stridor dentium . Hic et gehenna, id est, terra ignis nominatur. Ge enim terra dicitur, cuius ignis noster ignis umbra esse dicitur. Huius profunditas et recessus dicitur Erebus, draconibus et igneis uermibus plenus. Hic patens os dicitur, et barathrum, quasi atra uorago. Huius loca fetorem exhalantia dicuntur Acheronta, id est spiracula immundos spiritus emittentia. Hic est Styx quod Grece sonat tristitia. Dicitur et Phlegeton, qui est fluuius infernalis, ob uicinitatem ignis, et sulphuris, fetore et ardore horribilis. Sunt et alia multa loca, siue in  insulis penalia, aut frigore et uento seue horrentia, aut igne et sulphure iugiter feruentia. Ignea inferni loca inspeximus, ad refrigerium aquarum confugiamus.



CAP. XXXuIII.---De Aqua.

Aqua, que secundum elementum ponitur, ab equalitate dicitur, unde et equor, quod sit plana. Hec in mari colligitur, in flumina diffunditur, in fontes diuiditur, per amnes connectitur, per terras dissipatur, per era attenuatur. Totam terram cingit, omnes regiones, et prouincias diuidit. Huius immensa profunditas dicitur abyssus, quasi abest fundus, habet tamen fundum, quamuis nimis profundum



CAP. XXXIX.---De Oceano.


Oceanus dicitur, quasi ocior annis, uel quasi zonarum limbus. Quinque enim zonas mundi in modum limbi ambit.



CAP. XL.---De estu maris.

Aestus Oceani, id est, accessus et recessus lunam sequitur, cuius aspiratione retro trahitur, eius impulsu refunditur. Quotidie autem bis affluere et remeare uidetur. Cum luna crescente crescit, cum decrescente decrescit; cum luna est in equinoctio, maiores Oceani fluctus surgunt, ob uicinitatem lune; cum in solstitio, minores, ob longinquitatem eius. Per decem et nouem annos ad principia motus, et paria incrementa, ut luna reuertitur.



CAP. XLI.---De uoragine.---Quomodo fiat uorago.


Ampotis quoque, id est uorago, in Oceano in exortu lune maiori estu fluctus inuoluit et reuomit. Hec autem uorago, que totas aquas et naues absorbet et reuomit, hinc fit: est in terra abyssus profundissima, de qua scribitur: Rupti sunt omnes fontes abyssi magne . Et iuxta hanc sunt cauernosa loca, et spelunce late patentes. In his uenti de spiramine aquarum concipiuntur, qui et spiritus procellarum dicuntur. Et hi suo spiramine aquas maris, per patentes terrarum cauernas, in abyssos abstrahunt et ea exundantes iterum magno impetu repellunt.



CAP. XLII.---De terremotu.---Quomodo fiant terremotus.


De his uentis fit et terre motus. Nam uenti concauis locis inclusi dum erumpere gestiunt, terram horribili fremore concutiunt, eamque tremere faciunt.



CAP. XLIII.---De Hiatu.---Causa hiatuum terre Tremor terre quid, hiatus quid? Cur Sicilia flammas euomat, et arenas, ac lapides egerat. Scylleorum canum latratus unde.

Hinc etiam fit terre hiatus, dum loca caua, et continuis aquis frigida, uentis conclusa rumpuntur, et introrsus cadentia in hiatum aperiuntur, de quibus et multe ciuitates deuorate leguntur. Hoc est autem in terra tremor, quod in nube tonitruum. Hoc hiatus, quod ibi fulmen. Fiunt autem cum terre motu inundationes maris, eodem scilicet spiritu  infusi, uel residentis sinu recepti. Inde tellus Sicilie, quia cauernosa, et sulphure et bitumine strata, uentis pene tota et ignibus patet. Spiritu introrsus cum igne concertante, multis sepe locis fumum, uel uapores, uel flammas eructat, uel etiam uento acrius incumbente arenarum lapidumue moles egerit. Inde montis Aethne ad exemplum gehenne ignium tam diutinum durat incendium, quod insularum Aeolidum dicitur undis nutriri, dum aquarum concursus spiritum in imum profundum secum rapiens, tandiu suffocat, donec uenis terre diffusus fomenta ignis accendat. Huic Scyllei canes latrare finguntur, dum procul nauigantes undarum fremore terrentur, quas sorbente uoragine collidit estus.

 Simili de causa in aliis etiam terris incendium surgit, et gehennam preostendit.



CAP. XLIu.---De frigore.---Cur extreme Oceani partes perpetuo frigore horreant.

Sicut calor de igni, ita frigus de aqua nascitur, unde extreme partes Oceani rigido gelu, et perpetuo frigore horrent, quia calore solis carent. Pars autem Oceani, que medium orbem diuidit ideo calore iugiter feruet, quia solem continuo supra se habet.



CAP. XLu.---De Aquis dulcibus et salsis

Oceanus fluuiorum occursu non augetur, quia fluenta dulcia partim salsis uadis consumuntur, uel uentis, uel uapore solis abripiuntur, partim per occultos meatus in suos amnes reuertuntur. Idcirco  perdurat salsus, tot fluminibus, ac pluuiis irrigatus, quia exhausto a sole dulci tenuique liquore, quem facilius ignea uis trahit, omnis asperior, crassiorque linquitur. Ideo summa maris unda est dulcior, profunda amarior; lune uero alimentum est in dulcibus aquis, solis uero in amaris.



CAP.---XLuI.---De Mari Rubro.---Mare unde dictum.

Mare Rubrum de Oceano exit, sed roseum colorem de terra trahit, que tota sanguineo colore rubet, ac uicina littora inficit. Mare dicitur, quod sit amarum. Hoc per uenas terre occulto meatu discurrit, amaritudinem in terra deponit, dulce in fontibus erumpit. In seipsum tandem refluit, ut scribitur: Ad locum unde exeunt flumina reuertuntur, ut  iterum fluant. Omnia flumina intrant mare.



CAP. XLuII.---De gemina aque natura.---Cur mare non redundet. Cur fontes in estate frigidi, in hieme uero calidi.

Dicitur tamen, quod aqua natura sit duplex, scilicet salsa et dulcis. Salsa maris est grauior, dulcis fontium et fluminum est leuior. Et cum legatur quod Dominus fontem in paradiso produxit, et in quatuor flumina diuidens totam terram in quatuor partibus mundi rigare precepit, dicitur quod eruptio fontium omnium, uel fluuiorum dulcis aque de illo fonte, uel fluuiis decurrat, et in matricem abyssum eiusdem fontis refluat. Que licet uniuersa mare influat, amaris tamen aquis non commiscetur. Sed ut puta leuis super graues aquas labitur, et in occultum suum cursum reuertitur. Hinc est quod mare non  redundat, cum omnia flumina in illud intrent. Sic et suprema maris unda non est adeo amara quam ea que in imo est posita.

Quod fontes sunt in hieme calidi, in estate autem frigidi bec causa est: in estate calor eris repellit frigus in terram, et inde fit aqua frigida; in hieme uero frigus eris pellit calorem in terram, et inde fit aqua calida.



CAP. XLuIII.---De Aqua calida.

Et cum omnis aqua sit dulcis, aut salsa, uidendum unde quedam erumpat calida, uel putida. Sunt quidam specus subterranei naturaliter sulphure pleni. In his cum uentus concipitur, eius afflatu sulphur accenditur, quod incendium etiam eructant  quedam loca ut fit in Sicilia. Cum ergo aqua per hec ignea loca currit, calorem et putorem inde trahit, et si prope hunc locum erumpit, flammiuoma ebullit. Si autem longius recesserit, uix tepescit, deinde penitus frigescit.



CAP. XLIX.---De mortiferis aquis.

Sunt alia loca serpentibus plena, qui uiciniam ueneno inficiunt, que dum de terra exsurgit, bibentes interimit, ut fons Styx facit.



CAP. L.---De mari Mortuo.---Bituminis natura.

Quod aqua maris Mortui a uentis non mouetur, et in se nichil uiuere patitur, fit ex fontibus bituminis, quibus edificata est Babel turris. Bituminis autem natura resistit aque, et non diuiditur, nisi menstruo sanguine.



CAP. LI.---De animalibus aquarum.---Cur aues in ere uolent. Amphibie.


Pisces et Aues in aquis ideo commorantur, quia de his facta leguntur. Quod autem aues in ere uolant, et in terra habitant, ideo fit quia er est humidus ut aqua, et terra est aque permista. Quod uero quedam animalia de terra creata, in aquis possunt morari, ut sunt crocodili et hippopotami, hoc ideo fit quod aqua est ualde terre permista.



CAP. LII.---De signis in mari prognosticis.

Cum in nocturna nauigatione scintillat ad remos, tempestas erit. Et dum Delphini undis sepius exsiliunt, quo illi feruntur inde uentus exsurget et inde nubes undis excusse celum aperiunt.

De profundis aquarum emergamus, et scriptoria  penna in era suspendamur.



CAP. LIII.---De ere.---Demones in ere commorantur.

Aer est omne quod inani simile, a terra usque ad lunam conspicitur, de quo uitalis spiritus hauritur. Et quia est humidus, ideo in eo uolant aues: ut in aqua natant pisces. In hoc commorantur demones, cum tormento diem iudicii prestolantes. Ex quo sibi corpora sumunt dum hominibus apparent.



CAP. LIu.---De uentis.---uentus quid?

De hoc procreantur uenti. uentus enim est er commotus, et agitatus. Et nichil aliud quam eris fluctus qui in duodecim diuiditur; et quisque proprium uocabulum sortitur, de quibus quatuor sunt cardinales illorum collaterales.



CAP. Lu.---De cardinalibus uentis.---Septentrio, subsolanus, auster. Quare australes uenti maiores creant tempestates. Aura, Altanus.


Primus cardinalis septentrio, qui et Aparctias, faciens frigora, et nubes. Huius dexter Circius, qui et Thracius, faciens niues et grandinem. Eius sinister Aquilo, qui et Boreas, constringens nubes.

Secundus cardinalis subsolanus, qui et Apeliotes, temperatus. Cuius dexter uulturnus, qui et Calcias, cuncta desiccans. Eius sinister Eurus, nubes generans.

Tertius cardinalis Auster, qui et Notus, humorem, calorem, atque fulmina gignens. Huius dexter Euroauster, calidus. Huius sinister Euronotus, temperatus. Australes uenti faciunt maiores tempestates,  quia ex humili flant in mari

Quartus cardinalis Zephyrus, qui et Fauonius hiemem resoluens, floresque producens. Huius dexter Africus, qui et Lybs, tempestatem, tonitrua generans et fulmina. Eius sinister Corus, qui et Argestes in oriente nubila, in India faciens serena.

Extra hos sunt duo uenti, Aura, et Altanus. Aura in terra, Altanus in pelago.



CAP. LuI.---De Nubibus.---Nubes quomodo nascantur. Nubes unde dicte.

uenti suo spiramine aquas in era trahunt, que conglobate in nubes densantur. Dicuntur autem nubes quasi nimborum naues. Quibus dum uenti inclusi erumpere nituntur magno murmure concrepant,  et nubibus collisis ignem terribilem excutiunt.



CAP. LuII.---De tonitruo et fulminibus.

Strepitus ergo nubium et uentorum est tonitruus. Ignis inde excussus est fulgur; qui ignis ideo quecunque tangit penetrat, quia est subtilior nostro igne, et magna uentorum ui impellitur. Ab Aquilone fulgur, et ab Euro tonitruus tempestatem, et ab Austro flatus estumque portendit.



CAP. LuIII.---De Iride.---Iris quomodo fiat.

Arcus in ere quadricolor ex sole et nubibus formatur dum radius solis caue nubi immissus repulsa acie in solem refringitur. Sicut dum sol in uas aqua plenum fulget, splendor in tecto redditur. De celo igneum, de aqua purpureum, de  ere hyacinthinum, de terra colorem gramineum trahit.



CAP. LIX.---De pluuia.---Quomodo fiat pluuia. Pluuia, nymbus.

Imber ex nubibus descendit; dum enim guttule in maiores guttas ceunt, eris amplius natura non ferente, non uento impellente, non sole dissoluente, ad terras dilabuntur.

Lenta autem, et iugis defluxio pluuia; repentina, et preceps nymbus in nubibus uocatur. Que, licet de amaris aquis maris sit hausta, de solis igne in ere decocta dulcescit, ut marina aqua humo infusa dulcem saporem sumit.



CAP. LX.---De grandine.---Grandinis generatio.

 Stille pluuie uentis et frigore congelate in ere coagulantur, et in lapillos grandinis mutantur.



CAP. LXI.---De niue.---Nix quomodo fiat.

Nix aque uapore nondum densato in guttas, sed gelu preripiente, formatur, que in alto mari non cadit.



CAP. LXII.---De rore.---Unde ros ueniat. Pruina.

Ros de ere uenit, quando aquis grauatus rigore noctis et lune splendore distillat. Si uehementius est frigus noctis, ros in pruinam albescit.



CAP. LXIII.---De nebula.---Unde nebula fiat.

Nebula fit, dum humide exhalationes uaporaliter in era trahuntur, uel radiis solis ad terram repellunt



CAP. LXIu.---De fumo.---Qualis lignorum resolutio fiat in igne. Fumus cur amarus.


Fumus etiam ascendit de aqua. Omne namque corpus constat ex quatuor elementis. Lignum autem est corpus, quod igni iniectum, ignis materies, que ei inest, ardet. Terre uero materies uritur in cinerem. Aeris et aque materies per fumum euanescit in erem.

Ideo autem est amarus, quia natura aque est salsa, siue quia terre permista.



CAP. LXu.---De igniculis.

Quod in nocte uidentur stelle cadere, non sunt stelle, sed igniculi, a flatu uentorum ab ethere in erem tracti, et mox in madido ere exstincti.



CAP. LXuI.---De pestilentia.---Unde nascatur pestilentia eris et ubi. Ignis unde dicatur.


Pestilentia nascitur ere siccitate, uel calore, uel tempestate corrupto, qui spirando uel edendo perceptus, luem, mortemque generat. Hoc totum quod dixi infra lunam fit in ere, superius uero semper serenum existit.



CAP. LXuII.---De igne.---Angelorum corpora ignea sunt.

Ignis quartum elementum scribitur, quasi non gignis dicitur. A luna usque ad firmamentum extenditur. Is tantum est ere subtilior, quantum er aqua tenuior, aqua terra rarior. Hic et ether, quasi purus er dicitur, et perpetuo splendore letatur. De hoc angeli corpora sumunt, cum ad homines missi  ueniunt.



CAP. LXuIII.---De planetis.---Unde planete dicantur. Motus planetarum anomalus.

In hoc septem stelle singulis circulis contra mundum feruntur, et ob uagum cursum planete, id est, erratice nominantur. He immensa celeritate firmamenti, ab oriente in occidentem rapiuntur; tandem naturali cursu contra mundum ire comprobantur, sicut musca si in rota molendini circumferretur, ipsa tamen proprio motu contra reuolutionem eius ire uideretur. He nec inferius nec superius propter obliquitatem signiferi uagantes, radiis autem solis prepedite, anomale, uel retrograde, uel stationarie fiunt.



CAP. LXIX.---De luna.---Luna cur proprium lumen non habeat. Nubecula in luna unde. Proprius lune motus. Signa prognostica tempestatum in luna.


Luna est primus planetarum, et minima stellarum. Sed ideo maior ceteris uidetur quia proxima terre in primo circulo fertur. Huius corpus est globosum, natura igneum, sed aqua permistum, unde et proprium lumen non habet. Sed in modum speculi a sole illuminatur. Et ideo luna, quasi lucina, id est, a luce nata, nominatur. Quod autem quasi nubecula in ea uidetur, ex aque natura creditur. Dicitur enim, si aqua permista non esset, terram ut sol illustraret. Imo ob uicinitatem maximo ardore uastaret. Globus namque eius multo terra est amplior Licet ob altitudinem circuli sui uix uideatur modi fundo maior. Luna ea parte lucet qua soli est opposita.  Ea autem parte est obscura qua a sole auersa est, a sole uero longius remota licet tota sit, tamen crescit, nec minuitur, sed obiectu terre, lumine quod a sole accipit uiduatur. Hec licet quotidie uiolentia firmamenti ab oriente in occidentem feratur, tamen contra mundum nitens, omnia zodiaci signa, uiginti septem diebus peruagatur. Circulum autem suum decem et nouem annis perambulare affirmatur. Luna quarta, si rubeat quasi aurum, uentos ostendet; si in summo corniculo maculis nigrescit, pluuium mensis exordium. Si in medio, plenilunium serenum.



CAP. LXX.---De Mercurio.---Motus eius.

Secundus planeta est Mercurius, qui et Stilbon, forma globosus, natura igneus; lunam magnitudin  uincens, lumen a sole accipiens, signiferum trecentis triginta nouem diebus percurrens.



CAP. LXXI.---De uenere.---Motus eius.

Tertius planeta est uenus, Aurore et Zephali filius, qui et hesperus, lucifer et uesper, rotundus, igneus, contra mundum nitens, ut Mercurius signiferum percurrit trecentis quadraginta octo diebus.



CAP. LXXII.---De sole.---Sol unde dictus. Magnitudo solis. Motus solis. Cur estate dies longiores, hieme breuiores.

Quartus planeta sol, uel Phebus, inde dictus, quod solus luceat ceteris stellis obscuratis, uel quod sit super omnia lucens. Forma sphericus, natura igneus, magnitudine octies terram uincens, omnibus stellis lumen prebens. Hic ab oriente in occidentem  impetu firmamenti fertur, sed contra mundum nitens, per totum zodiacum, trecentis sexaginta quinque diebus graditur. Circulum autem suum uiginti octo annis perambulare creditur. Huius presentia diem, absentia uero eius efficit noctem. Sicut enim tota die supra terram, sic tota nocte lucet sub terra. Aquilonarem partem celi peragrans facit nobis longos dies et estatem, australem uero percurrens, inducit nobis breues et hiemen.



CAP. LXXIII.---De signis solis prognosticis.

Sol in ortu suo maculosus, uel sub nube latens pluuialem diem presagit; si palleat, tempestuosum; si concauus uidetur, ita ut medio fulgens radios ad austrum et ad aquilonem emittat, tempestatem humidam et uentuosam; si pallidus in nigras nubes  occidat, aquilonem uentum.



CAP. LXXIu.---De Marte.---Motus eius.

Quintus planeta est Mars, qui et Pyrois, globosus, igne feruidus. Percurrit signiferum duobus annis.



CAP. LXXu.---De Ioue.

Sextus planeta est Iupiter, rotundus, temperatus, zodiacum peragrans duodecim annis.



CAP. LXXuI.---De Saturno.---Motus eius.

Septimus planeta est Saturnus, qui et Pheton, filius Solis. In cuius exortu post triginta annos, qui imaginem de ere fuderit, loqui uerum hominem probabit. Sphericus, gelidus; contra mundum uero superiorem gradiens, signiferum triginta annis percurrens.  Omnes autem post quingentos, et triginta duos annos circulos suos peragunt, et eosdem ut prius repetunt.



CAP. LXXuII.---De Absidibus planetarum.

A terre centro absides [], id est circuli planetarum, altissime sunt, Saturno in scorpione, Ioui in uirgine, Marti in leone, soli in geminis, ueneri in sagittario, Mercurio in capricorno, lune in ariete, mediis omnium partibus, et e contrario ad terre centrum humillime, atque proxime.



CAP. LXXuIII.---De coloribus planetarum.

Suus cuique color est: Saturno candidus, Ioui clarus, Marti igneus, Lucifero candens, uespero refulgens, Mercurio radians, lune blandus, soli ardens. Mutant autem colores a propinquis circulis;  nam frigidior in pallorem, ardentior in ruborem, uentuosus in horrorem a terra in obscuritatem.



CAP. LXXIX.---De uia planetarum.

Signifer, id est circulus duodecim signorum diuiditur in duodecim partes perlatum, sub his feruntur septem planete. Sol sub mediis tantum duobus; luna per totam latitudinem; uenus excedens eum binis partibus; Mercurius sub octo partibus, duabus in medio, quatuor supra, duabus infra; Mars sub quatuor medius, Iouis sub media, et super eam duabus; Saturnus sub duabus mediis ut sol.



CAP. LXXX.---De sono planetarum.---Cur sonus planetarum a nobis non exaudiatur. Musica.

Hi septem orbes cum dulcisona harmonia uoluuntur, ac suauissimi concentus eorum circuitione efficiuntur.  Qui sonus ideo ad nostras aures non peruenit, quia ultra erem fit, et eius magnitudo nostrum angustum auditum excedit. Nullus enim sonus a nobis percipitur, nisi qui in hoc ere efficitur. A terra autem usque ad firmamentum celestis musica mensuratur, ad cuius exemplum nostra inuenta affirmatur.



CAP. LXXXI.---De celesti musica.---Proportiones planetarum. Cur philosophi nouem Musas finxerint.

In terra namque si in luna A, in Mercurio B, in uenere C, in sole D, in Marte E, in Ioue F, in Saturno G ponitur, profecto mensura musice inuenitur, unde a terra usque ad firmamentum septem toni reperiuntur. A terra usque ad lunam est tonus, a luna usque ad Mercurium, semitonium; a Mercurio usque ad uenerem, semitonium; inde usque ad solem,  tria semitonia. A sole ad Martem tonus, inde ad Iouem, semitonium; inde ad Saturnum semitonium; inde ad signiferum tria semitonia. Que simul iuncta septem tonos efficiunt. Tonus autem habet quindecim millia sexcenta uiginti quinque milliaria. Semitonium uero septem millia et octingenta duodecim milliaria, et semiss. Unde et Philosophi nouem Musas finxerunt, quia a terra, usque ad celum consonantias nouem deprehendunt, quas homini naturaliter insitas inuenerunt.



CAP. LXXXII.---De homine microkosmo.

Sicut enim hic mundus septem tonis, et nostra musica septem uocibus distinguitur, sic compago nostri corporis septem modis coniungitur, dum corpus  quatuor elementis, anima tribus uiribus copulatur, que Musica arte naturaliter reconciliatur. Unde et homo , id est minor mundus dicitur, dum sic consono numero celesti musice par cognoscitur.



CAP. LXXXIII.---De mensura, siue planetarum distantia.

A terra autem usque ad lunam sunt duodecim millia et sexcenta stadiorum, quod sunt quindecim millia sexcenta et uiginti quinque milliaria. A luna ad Mercurium septem millia octingenta duodecim milliaria et semiss. Inde ad uenerem tantum. Inde ad solem uiginti millia tria quadringinta septem et triginta et semiss. milliar. A sole ad Martem quindecim millia sexcenta et triginta mil. Ad Iouem septem  millia octingenta duodecim mil. et semiss. Inde ad Saturnum tantum. Inde ad firmamentum uiginti tria millia quadringenta trigenta septem et semisse mil.

Sunt itaque a terra usque ad celum milliaria centum millia, et nouem millia, et trecenta septuaginta quinque milliaria.

Ignem per globos planetarum transcendimus; nunc celestia penetremus.



CAP. LXXXIu.---De celo.---Celum unde dictum. Prognostica tempestatum e celi specie.

Celum dicitur, quasi casa ilios [ ], id est domus solis; quasi uas celatum, quia est stellis insignitum. Est autem celum subtilis igneeque nature, rotundum, et a centro terre equis spatiis  undique collatum. Unde et conuexum mediumque undique cernitur, et inenarrabili celeritate quotidie circumagitur.

Celum si uespere rubet, serenum diem.

Si mane, tempestuosum significat.

Due sunt ianue celi, oriens, qua sol exit;

occidens qua sol intrat.



CAP. LXXXu.---De climatibus.

Climata, id est plage celi sunt quatuor:

orientalis ab ortu;

solstitialis ad brumalem;

australis inde ad occasum brumalem;

occidentalis ex hinc usque ad solstitialem,

septentrionalis ab occasu solstitialis ad ortum eiusdem.



CAP. LXXXuI.---De plagis.---Ade nomen e quatuor plagis mundi compositum est .


Oriens ab ortu solis,

occidens ab occasu eius uocatur;

meridies quasi medidies dicitur.

Septentrio autem a septem stellis appellatur. Trion dicitur bos, quasi terion; inde septentriones, quasi septem teriones, id est boues. He plage Grece , , , dicuntur, de quibus nomen Adam, qui est minor mundus, componitur.



CAP. LXXXuII.---De firmamento.

Superius celum dicitur firmamentum, eo quod sit inter medias aquas firmamentum. Hoc et forma sphericum, natura aqueum, stellis undiqueuersum  ornatum. Est autem ex aquis instar glaciei in modum chrystalli solidatum; unde et firmamentum dicitur.



CAP. LXXXuIII.---De axe.

In hoc sunt duo poli a poliendo dicti: unus borealis, quia nobis semper uidetur; alter australis, qui nunquam a nobis cernitur, quia in diuexo orbis positi terre tumore impedimur. In his celum ut rota in axe uoluitur.



CAP. LXXXIX.---De stellis.---Cur stelle in die non appareant. Stelle unde sic dicte. Differunt stella, sidus et astrum.

Celum est undique stellatum; sed ideo in die non apparent, quia fulgore solis uicte latent, sicut sol nube tectus non lucet. Stella quasi stans luna. Stant  enim stelle firmamento infixe, et non cadunt eo mira celeritate currente. Una autem dicitur stella, multe simul astrum uel sidus.



CAP. XC.---De sideribus.---Sidus unde dicatur.

Sidera dicuntur a considerando, eo quod nauigantes, uel itinerantes ea considerent.

Sunt autem stelle omnes rotunde et ignee: quarum dispositio soli Deo est cognita, qui stellas numerat, quarum nomina, signa, potestates, cursus, loca, tempora, solus nouit. Sapientes uero mundi nomina animalium, uel hominum eis imposuerunt, ut ab hominibus dignosci possint.



CAP. XCI.---De zodiaco.---Unde sit dictus.

In medio firmamenti sunt duodecim signa per transuersum disposita, equaliter per circuitum distincta.  Horum dispositio dicitur Grece zodiacus, latine signifer, eo quod fert signa que animalium habent nomina. enim dicitur animal.



CAP. XCII.---De ariete.---Quare aries pro signo ponatur.

Primum signum zodiaci est aries, exstans ex pluribus stellis, secundum fabulam is qui aureo uellere Phryxum et Hellen trans mare ad Colchos uexit, quare inter sidera translatus est. Pro signo autem ponitur, quia sicut aries, tota estate in latere dextro ac tota hieme in sinistro cubat. Sic sol sub illo signo gradiens dextram celi partem perambulat.



CAP. XCIII.---De tauro.

Secundum signum est taurus, ob id quod Iupiter in raptu Europe in taurum est uersus, et inter sidera  translatus. Ob significationem autem quod sol sub illo signo positus radios suos, ut cornua fortius exerit, et terram arabilem reddit.



CAP. XCIu.---De geminis.

Tertium sunt gemini, scilicet Castor et Pollux, filii Iouis, a Troia reuersi inter sidera translati. Pro signo autem ponuntur, quia sol sub hoc signo duobus diebus amplius, quam sub aliis moratur.



CAP. XCu.---De cancro.

Quartum est cancer, qui maximus Herculem percussit dum hydram Nereis [f. Lerneam] occidit, et ideo sidera promeruit. Significat autem, quod sicut cancer retrocedit, sic sol ad illud ueniens cursum suum retroflectit.



CAP. XCuI.---De leone.

 Quintum est leo, qui maximus ab Hercule occisus inter sidera est translatus. Designat autem quod sicut leo in anteriori parte calide nature, in posteriori est frigide. Ita sol in illo signo Augustum mensem prius facit calidum, ad postremum frigidum.



CAP. XCuII.---De uirgine.

Sextum est uirgo, scilicet Erigone, filia Icari sacerdotis, inter astra rapta. Ob signum autem ponitur, quia sicut uirgo non parit, sic September, illius signi mensis, nil gignit.



CAP. XCuIII.---De libra.

Septimum autem est libra, quam tenet uirgo, scilicet Blance uel Iustitia, Astrei regis filia, ob equitatem Iustitia dicta, et inter sidera translata. Merita  hominum pensat, et in libra Ioui representat. Hec pro superiori uirgine ponitur. Signat autem quod soli equinoctium faciat, cum sub illo signo ambulat.



CAP. XCIX.---De scorpio.

Octauum est scorpius, qui maximus Orionem percussit dum bestias terre occidit, et ob terre gratiam astra meruit. Pro signo autem grandinum ponitur, quia illo mense, nempe Nouembri, in quibusdam terris crebrius fiunt.



CAP. C.---De sagittario.

Nonum sagittarius est, qui et arcitenens, scilicet Aleon Cretensis, qui scorpionem, qui filium suum rapuit, sagittauit, nec filium tetigit, et ideo sidera meruit. Designat autem crebros fulminum ictus, qui  in Decembri contingunt in aliquibus locis. Quod inferiora membra desunt, significat quod tum sol infera petit.



CAP. CI.---De capricorno.

Decimum est capricornus, Iouem paruulum a patre proiectum, capra clam aluit; quam ipse postea inter sidera transtulit. Est autem significatio, quod sicut caper altum petit, ita illo tempore sol ad alta celi conscendit. Quod extrema pars eius desinit in piscem, designat finem illius mensis esse pluuialem.



CAP. CII.---De aquario.

Undecimum est aquarius scilicet Ganymedes, Troili regis filius, Iouis amasius ab ipso inter astra locatus, et pincerna deorum factus. Significat autem quod  solutis niuibus undosum est illud tempus.



CAP. CIII.---De piscibus.

Duodecimum sunt pisces. Cum dii Typheum gigantem fugerent in Aegyptum, uenus et Cupido filius eius uersi in pisces latuerunt in aquis. Cumque homines diu pisces deuitarent ne forte deos deuorarent, illi duo translati sunt in sidera. Designat uero illud tempus esse pluuiale.



CAP. CIu.---Hyades.

Hyades dicuntur pluuiales. Hya enim Grece est pluuia, unde latine dicuntur sucule, a Suco. Sunt autem septem stelle in fronte tauri.



CAP. Cu.---Pleiades.

Pleiades dicuntur, quasi plures. Plion enim est  plus. Sunt autem septem stelle in genu tauri. Fuerunt autem filie Atlantis regis et Plaie. A patre ergo Atlantides, a matre Pleiades, quasi plaiades; ab insula Hesperides. He et uergilie dicuntur, quia uerno tempore oriuntur. Ex his una fuit Maia, mater Mercurii.



CAP. CuI.---Arctos.

A dextris zodiaci, uersus aquilonem sunt hec signa: iuxta axem Arcton, scilicet plaustrum, quod sidus et Septentrio et Helice nominatur. Cuius stelle sole maiores traduntur. Fuit autem Calisto, Lycaonis regis filia, a Ioue oppressa, sed a Iunone in ursam uersa. A Ioue uero rapta iterum inter astra



CAP. CuII.---Bootes.


Sequitur sidus bootes, id est custos plaustri, quod et arctophylax. Erat autem Calisto filius, a Ioue inter sidera positus.



CAP. CuIII.---Arcturus.

Deinde est arcturus, scilicet plaustrum, quod et Cynosura dicitur. Hec etiam a Ioue oppressa, a Iunone in ursam uersa, a Ioue inter astra est translata.



CAP. CIX.---Python.

Inter duo plaustra est serpens Python, quem maximum, Apollo post diluuium Latone a Iunone immissum, occidit, et ob insignem uirtutem inter astra transtulit.



CAP. CX.---Corona.

 Iuxta est corona, a uulcano facta, a Baccho uero Adriane Minois et Pasiphae filie data, et inter astra locata.



CAP. CXI.---Hercules.

Inde Hercules sidus. Cum gigantes contra deos pugnarent, diis in unam partem celi uenientibus, celum ruere uoluit. Sed Hercules hoc cum Atlante sustinuit, ideo celum promeruit.



CAP. CXII.---Lyra.

Huic iuxta est lyra a Mercurio inuenta.



CAP. CXIII.---Cygnus.

Prope hanc cygnus, Iupiter ob amorem Lede regine in cygnum est conuersus, et inter astra raptus.



CAP. CXIu.---Cepheus.

Huic coniungitur Cepheus rex, et Cassiopea uxor  eius.



CAP. CXu.---Perseus.

Cui associatur Perseus, filius Iouis, et Danes, habens iuxta se sidus Andromade uxoris sue, filie Cephei regis.



CAP. CXuI.---Deltoton.

Quibus admiscetur deltoton, quod et triangulum, uidelicet forma Aegypti, quia seruauit deos a facie Typhei.



CAP. CXuII.---Serpentarius.

Iuxta quod locatur serpentarius, scilicet Erichthonius qui et auriga, qui primus quadrigam iunxit, eo quod serpentinos pedes habuit. Unde et Grece Ophyucus dicitur, enim est serpens.



CAP. CXuIII.---Pegasus.


Huic iuxta ponitur Pegasus, scilicet equus alatus et cornutus, igneum halitum et ferreos pedes habens, a sanguine Gorgonis creatus.



CAP. CXIX.---Delphinus.

Cui iungitur Delphinus, qui Neptuno Amphitritem in coniugium adduxit, et ideo sidera promeruit.



CAP. CXX.---Aquila.

Deinde est aquila; Iupiter in aquilam uersus Ganimedem rapuit, quem inter sidera transtulit



CAP. CXXI.---Sagitta.

Huic subest sagitta, ab Hercule Phylocteti data, per quam expugnata est Troia.

 A sinistris uero zodiaci uersus austrum sunt hec signa.



CAP. CXXII.---Hydra.

Hydra, que habuit quinquaginta capita, ab Hercule occisa et ob insigne inter sidera translata.



CAP. CXXIII.---Crater.

Super hanc crater, in quo Tagaton, id est summus Deus pastam miscuit, de qua animas fecit, de qua adhuc anime Letheum poculum bibunt, cum corpora intereunt.



CAP. CXXIu.---Coruus.

Super hanc est coruus ab Apolline dilectus et inter astra raptus.



CAP. CXXu.---Orion.

Inde est Orion, qui ab urina natus, inter sidera  est translatus. Huius stelle si fulgent, serenum erit; si obscurentur, tempestas.



CAP. CXXuI.---Procyon.

Iuxta hunc Procyon Anicani, quod et Anticanis dicitur, qui canis Orionis fertur, et ob insigne interitum inter sidera locatus.



CAP. CXXuII.---Canicula.

Huic connectitur canicula, que et Syrius dicitur et ab hac dies caniculares nominantur. Fuit autem canis Erygones filie Icari sacerdotis, que dolens patrem necatum, laqueo se suspendit dum eum canis ducatu inuenit. Ambo autem sunt inter sidera rapti.



CAP. CXXuIII.---Lepus.

Deinde est lepus, qui a Ganymede agitatus, a Ioue inter astra est translatus.



CAP. CXXIX.---Eridanus.


Sequitur Eridanus fluuius, qui et Padus. Erat autem Pheton, Phebi filius, qui currum regere patris inscius, mundum incendit et ideo fulmine Iouis in hoc flumine interiit. Qui in Eridanum mutatus, inter sidera est translatus.



CAP. CXXX.---Cetus.

Cui associatur cetus, quem Perseus occidit dum Andromedam deuorare uoluit, quem Iupiter ob insigne filii, inter astra locauit.



CAP. CXXXI.---Centaurus.

Iuxta hunc est centaurus, scilicet magister Achillis, et ob nimiam uirtutem in celo locatus.



CAP. CXXXII.---Ara.


Sacrarium etiam, id est altare in quo dii iurauerunt, cum Saturnus et Iupiter inter se pugnauerunt.



CAP. CXXXIII.---Argo.

Inde est Argo, uidelicet prima nauis, apud Argos ciuitatem a Typheo facta, et in celum rapta.



CAP. CXXXIu.---Pistrix.

Ad extremum est pistrix siue chimera, que bestia capite leo, media capra, draco fuit cauda, a Bellerophonte occisa, et inter sidera translata.



CAP. CXXXu.---Canopus.

Est et canopus sidus Aegypti preclarum, quod a nobis minime uidetur, sicut nec a Trogloditis, iuxta Aegyptum Septentrio.

Ex his signis semper dimidia pars super terram,  dimidia est sub terra, et pars celi, que super terram apparet hemispherium uocatur, id est, dimidium celum.



CAP. CXXXuI.---Lactea zona.---Cur candida sit.

Lactea autem zona ideo candida est, quia omnes stelle fundunt in eam sua lumina.



CAP. CXXXuII.---De cometa

Comete sunt stelle flammis crinite, in lactea zona uersus aquilonem apparentes, regni mutationem, aut pestilentiam, aut bella, uel uentos, estus, uel siccitatem portendentes. Cernuntur autem septem diebus, si diutius, octoginta.

Sidera fabulosis inuoluta, imo polluta perlustrauimus. Altius scandentes astra matutina, solemque solis inspiciamus.



CAP. CXXXuIII.---Aqueum celum.


Super firmamentum sunt aque instar nebule suspense, que celum in circuitu ambire dicuntur, unde et aqueum celum dicitur.



CAP. CXXXIX.---Spirituale celum.

Super quod est spirituale celum, hominibus incognitum, ubi est habitatio angelorum per nouem ordines dispositorum. In hoc est paradisus paradisorum, in quo recipiuntur anime sanctorum, hoc est in celum quod in principio legitur cum terra creatum.



CAP. CXL.---Celum celorum.

Huic longe supereminere dicitur celum celorum in quo habitat rex angelorum.



LIBER SECUNDUS. Priori libello globum totius mundi oculis corporis representauimus, sequenti iam tempus in quo uoluitur, oculis anteponamus.



CAP. I.---De euo.---Aeuum quid sit.


Aeuum est ante mundum, cum mundo, post mundum. Hoc ad solum Deum pertinet, qui non fuit, nec erit sed semper est.



CAP. II.---De Temporibus eternis.---Angelos ante mundum cepisse.

Tempora eterna sub euo sunt, et hec ad archetypum mundum, et angelos pertinent, qui ante mundum esse ceperunt, et cum mundo sunt et post mundum erunt.



CAP. III.---De temporibus mundi.---Similitudo de fine temporis. Tempus unde dicatur et quid sit. Partes temporis.


Tempus autem mundi est umbra eui. Hoc cum mundo cepit, et cum mundo desinet. ueluti si funis ab oriente in occidentem extenderetur, qui quotidie plicando collectus, tandem totus absumatur. Per hoc extenduntur secula, sub hoc currunt uniuersa in hoc mundo posita. Hoc uniuscuiusque uita  mensuratur. Hoc series dierum, et annorum terminatur.

Tempus autem a temperamento dicitur, et nichil aliud est, quam uicissitudo rerum.

Hocque in atomos, ostenta, momenta, partes, minuta, punctos, horas, quadrantes, dies, hebdomadas, menses, uicissitudines, annos, cyclos, etates, secula, diuiditur.



CAP. Iu.---De atomis

Atomus dicitur insecabile. Est enim minus quam illud quod uolat in sole. Est autem minimum temporis spatium, sicut motio palpebre oculi, que et ictus oculi dicitur, et est trecentesima septuagesima sexta pars ostenti.



CAP. u.---De ostentis.

 Ostentum est, quod aliquid ostendit aspicientibus. Est autem sexagesima pars unius hore, habens in se trecentos septuaginta sex atomos.



CAP. uI.---De momentis.

Momentum est motus siderum, unde et dicitur. Est autem quadragesima pars hore, continens ostentum et dimidium.



CAP. uII.---De partibus.

Partes a partitione zodiaci dicuntur, qui in tricenos dies per singulos menses partitur. Est autem decimaquinta pars hore, continens in se duo momenta et duas partes momenti.



CAP. uIII.---De minutis.

Minutum est minus interuallum in horologio. Est autem decima pars, aliquando quinta hore, habens  duo minuta, et dimidium hore.



CAP. XIX.---De punctis.

Punctus autem est paruus transcensus puncti in horologio. Est autem quarta pars in sole.



CAP. X.---De horis.

Hora est terminus cuiusque rei. Est autem hora, quandiu stans aqua, a iactu lapidis mouetur, et est duodecima pars diei, constans ex quatuor punctis, minutis decem, partibus quindecim, momentis quadraginta, ostentis sexaginta, atomis uiginti duobus mil. quingentis et sexaginta. Et dicitur ab horologio, id est certus limes in horologiis temporis.



CAP. XI.---De quadrante.

Quadrans est quarta pars diei habens tres horas, naturalis autem diei horas sex.



CAP. XII.---De die.---Unde dictus dies. Alia diei definitio.


Dies autem est septima pars hebdomade uulgaris, continens duodecim horas. Naturalis autem uiginti quatuor. Dicitur autem dies a discernendo, eo quod lucem a tenebris discernat. Est autem dies er sole illustratus; cum enim sol est super terram, est hic dies: cum sub terra est ibi dies.



CAP. XIII.---De longis et breuioribus diebus.

Sol cum aquilonarem partem celi circuit, nobis in deuexo terre positis, citius surgit et tardius occidit, et ideo longiores dies facit. Cum uero australem perambulat, nobis tardius surgere et citius occidere uidetur, quia tamor medie terre que rotunda est  uisui nostro obiicitur, et tunc quidem nobis dies breuiores: illi autem parti longissimos facit.



CAP. XIu.---De zodiaci signis, et parallelis solis.

Zodiacus namque ex duodecim signis constans, ab aquilone in austrum porrectus, flexuoso lapsu celum cingit, sub quo sol incurrens mundum in octo parallelos, id est circulos, diuidit, quibus singulis diuersum diem facit. Longitudo autem zodiaci in trecentas sexaginta partes secatur, latitudo eius in duodecim partitur. Partium autem sectio nichil aliud est, quam solis unius diei progressio. Unum ergo quodque signum per duas horas oritur, per duas occidit, et in unoquoque sol triginta diebus immoratur. Qui dum flexuoso draconis meatu sub signis obliqui zodiaci currit, mundum in octo circulos distinguit.



CAP. Xu.---De primo circulo.


Primus circulus ab India uersus austrum per mare Rubrum et Africam ad columnas Herculis peruenit. Hercules enim orbem pertransiens, ibi columnas fixit ubi finem mundi esse putauit. In hoc ergo circulo equinoctiali die medio gnomon, id est radius horologii septem pedum umbram, quatuor pedum longam reddit, dies longissimus quatuordecim horas equinoctiales habet.



CAP. XuI.---De secundo circulo.

Secundus ab occasu Indie per Medos uadit et Persas, Arabiam, Syriam, Cyprum, Cretam, Lilybeum montem Sicilie, et septentrionalia Africe pertingit, umbilicus equinoctio triginta quinque pedum,  umbram uiginti tantum pedum reddit. Dies maxima est horarum quatuordecim, et quinta parte unius hore.



CAP. XuII.---De tertio circulo.

Tertius oritur ab Indis Imauo proximis, et per Caspias portas, Taurum, Pamphyliam, Rhodum, Cycladas, Syracusas, Catinam et Gades tendit. Gnomones cuncte umbram trigintaocto unciarum faciunt. Longissimus dies horarum quatuordecim, et dimidia ac trigesima unius hore.



CAP. XuIII.---De quarto circulo.

Quartus ab altero latere Imaui per Ephesum mare, Cycladum, septentrionalia Sicilie, Narbonensis Gallie exortiua, Africe matutina, tendit ad occasum.  Gnomon triginta quinque pedum, facit umbram uiginti pedum. Longissimus dies habet quatuordecim horas, et tertias duas unius hore.



CAP. XIX.---De quinto circulo.

Quinto circulo ab introitu Caspii maris continentur Bactria, Armenia, Macedonia, Tharentum, Thuscum mare, Baleares, Hispania, Media. Gnomon septem pedum umbram sex pedum reddit. Maximus dies horarum quindecim.



CAP. XX.---De sexto circulo.

Sextus amplectens Caspias gentes, Caucasum, Samothraciam, Illyricos, Campaniam, Etruriam, Massiliam, Hispaniam, Taraconensem, Mediam, et inde per Lusitaniam uadit. Gnomon pedum nouem umbram  octo pedum facit. Longissimus dies horarum quindecim et nona parte hore.



CAP. XXI.---De septimo circulo.

Septimus ab altera ora Caspii maris incipit, et per Thraciam uersus uenetiam, Cremonam, Rauennam Transalpinam, Galliam, Pyreneum, Celtiberiam uadit. Gnomon triginta quinque pedum, umbra triginta sex. Amplissima dies horarum quindecim, et quintarum partium hore trium.



CAP. XXII.---De octauo circulo.

Octauus a Tanai per Meoticum lacum et Sarmatas, Dacos, partemque Germanie Gallie ingreditur. Gnomon, ut supra. Longissimus dies horarum sedecim.



CAP. XXIII.---De quatuor solis circulis

 Extra hos facit sol quatuor circulos. Duos in austro et duos in aquilone. Unum in austro per insulam Meren, et Ptolemaidam, Rubri maris urbem, ubi longissimus dies est horarum duodecim, dimidia hora amplior. Alterum per Syenem Aegypti, qui est horarum tredecim. Unum in aquilone per hyperboreos montes, et Britanniam, horarum septemdecim. Alterum Scythicum a Ripheis iugis in Thylen, in quo sex mensibus est dies, sex aliis nox.



CAP. XXIu.---De uaria umbra dierum.---Puteus in Syene. Fiscii populi.

Adhuc in aliis terrarum locis uariat sol umbram. Nam umbilici qui gnomon dicitur umbra, in Aegypto, equinoctiali die, meridie paulo plus, quam dimidiam gnomonis mensuram efficit. In Roma, nona pars gnomonis  deest umbre. In Ancona, superest quinta tricesima. In uenetia, iisdem horis umbra gnomoni par fit. In Syene, solstitiali die medio nulla fit umbra, ibique puteus a philosophis ad hoc ipsum factus totus interius illuminatur. In meridie sunt populi, Fiscii dicti, qui umbram ex utroque latere mittunt. In India super flumen Hypanim, in solstitiali die umbra absumitur. Apud Troglodytas, quadraginta quinque diebus ante solstitium, et totidem postea umbra penitus absumitur. Et his nonaginta diebus umbra in meridiem iacitur. In Mere, insula Nili, bis in anno absumitur umbra, cum sol est in duodecima parte tauri, et in decima quarta parte leonis. In India sunt loca Ascia dicta, ubi non sunt umbre, et  septentrio ibi non uidetur.



CAP. XXu.---De horizonte.

Horizon est quantum aspectus cuiusque in circuitu circumscribit, et celum undique terre imminere putatur. Quod in lato mari melius dignosci potest, ubi nullum obstaculum se prefert. Extenditur autem horizon in spatium longitudinis trecentorum et nouem stadiorum. Centum enim et octoginta stadia non excedit acies contra uidentis. Sed uisus cum ad hoc spatium uenit, deficiens in rotunditatem recuruatur. Hic numerus geminatus in ante et retro horizontem efficit.



CAP. XXuI.---De dierum diuisione.---Mane unde dictum. Meridies unde dicta. Supremum unde dictum.

Dies uulgaris habet tres diuisiones, mane, meridiem,  supremum. Mane ab ortu solis usque ad quartam horam dictum a mane, quod est bonum, nichil enim melius luce; uel a Manibus, id est diis infernalibus, qui diem tota nocte inclusum mane emittunt. Meridies a media die; et dicitur quasi mera et pura dies. Supremum ab hora nona, usque ad solis occasum, et dicitur inde: quod supprimat solis cursum.



CAP. XXuII.---De initio et fine dierum.

Hebrei, Chaldei et Perse, diem a mane inchoantes in mane finiunt; Aegyptii ab occasu, usque ad occasum; Romani a medio noctis, usque in medium; Umbri et Athenienses a meridie usque ad meridiem; christiani a uespera usque in uesperam.



CAP. XXuIII.---De nominibus dierum.---Cur ordo planetarum in denominatione dierum septimane non seruetur. Christiani quomodo dies nominent.


Sic autem Hebrei nominant dies: Una Sabbati, uel Sabbatorum, uel prima Sabbati; secunda Sabbati; tertia Sabbati; quarta Sabbati; quinta Sabbati; sexta Sabbati; Sabbatum.

Pagani uero sic: Dies Solis, dies Lune, dies Martis, dies Mercurii, dies Iouis, dies ueneris, dies Saturni. Sed cum hec nomina a planetis habeant, uidendum cur non eumdem ordinem seruent. Sed hec causa est: dies naturalis diuiditur in uiginti quatuor horas, ex quibus si unicuique planete per circuitum ter una hora tribuitur, expensis omnibus, cui planete prima iterum obuenit, huic et nomen diei ascribitur. Christiani autem sic dies nominant:  Dominica dies, secunda feria, tertia feria, quarta feria, quinta feria, sexta feria, Sabbatum.



CAP. XXIX.---De nocte.

Nox dicitur a nocendo, eo quod noceat oculis. Est autem nox, solis absentia, terre umbra. Fit autem umbra a corpore et luce. Dum enim lux solis est sub terra, corpus terre umbram superius parit, que usque ad lunam pertingit.



CAP. XXX.---De umbra.

Dicitur autem umbra, quasi ob radium, scilicet solis, ubi lux par est corpori, ibi par est et umbra; ubi lux maior corpore, ibi umbra deficit; ubi lux corpore exilior, ibi umbra in infinitum crescit. Cum sol australem celi plagam perlustrat, nobis noctem prolongat. Cum uero aquilonarem, eam nobis breuiat.



CAP. XXXI.---De eclypsi.---Quomodo fiat.


Cum luna umbram noctis incidit, a luce deficit, et hic defectus eclypsis dicitur. Sol uero obiectu lune eclypsin patitur, dum uidelicet luna sub sole in eadem linea graditur.



CAP. XXXII.---De septem temporibus noctis.

Habet autem nox septem tempora. uidelicet, crepusculum, uesperum, conticinium, intempestum, gallicinium, matutinum, diluculum.

1o Crespulum est dubia lux. Creperum enim dicitur dubium. Est autem inter tenebras et lucem.

2o uesperum, a stella que uesperus nominatur.

3o Conticinium, cum omnia conticescunt, id est silent.

 4o Intempestum, media nox, cum non est tempus operandi.

5o Gallicinium, cum galli cantant.

6o Matutinum, cum mane aurora aduentat.



CAP. XXXIII.---De Hebdomada.

Hebdomada quarta pars lunaris mensis dicitur, Grece uero a septenario numero: enim dicitur septem. Latine autem dicitur septimana, quasi septem manes, id est dies.

Hec habet septem species.

Prima est hebdomada diuina, in qua Deus sex diebus cuncta condidit et in septimo requieuit.

Secunda est in qua hic mundus uoluitur, in qua nos exemplo Dei sex diebus operamur.

Tertia est septem hebdomade insimul, priusquam  Pentecoste celebratur. In qua lex Iudeis, Spiritus sanctus Christianis datur.

Quarta est septem mensium, per quos tres festiuitates Tabernaculorum seruabantur.

Quinta est septem annorum, per quos annus remissionis agebatur, in quo populus ab opere cessare iubebatur.

Sexta a septies septem annorum, post quos Iubileus annus feriabatur.

Septima est septuagies septies annorum, post quos Christus nasci a Daniele, imo ab angelo promittebatur.



CAP. XXXIu.---De mensibus. Mensis lunaris solaris mensis.

Mensis est duodecima pars anni. Dicitur autem a  mensura, uel a Mene, quod est luna.

Lunaris autem mensis uiginti nouem diebus, duodecim horis impletur.

Solaris uero triginta diebus, ac decem semis horis. Lunaris mensis est a noua luna usque ad nouam. Luna autem peruolat zodiacum uiginti nouem diebus, et duodecim horis: bis duodecim sunt uiginti quatuor, quod est integer dies. Hic quia non potest diuidi, uni mensi ascribitur. Inde est, quod unus mensis habet tricesimam, alter uicesimam nonam lunam.

Solaris mensis est unius signi progressio. Sol in unoquoque signo moratur triginta diebus et dimidio, quia dimidius in duobus signis efficit integrum diem. Hic quia non potest in duos partiri, uni ascribitur  mensi, et ideo habet unus mensis triginta unum diem, alter triginta.



CAP. XXXu.---De nominibus mensium.

Hebrei, auctore Moyse, sic menses nominant, incipientes ab Aprili, in quo Pascha celebrant:

Tebet.
Nisan.	Aprilis.
Liar.	Maius.
Sinan.	Iunius.
Thamus.	Iulius.
Ab.	Augustus.
Elul.	September.
Thirsi.	October.
Marhesuan.	Nouember.
Casleu.	December.

Ianuarius.
Sebat.	Februarius.
Adar.	Martius.

Aegyptii uero, auctore Abraham, menses a Septembri computant. Sicque eos uocant:

.
.	September.
.	October.
.	Nouember.
.	December.
.	Ianuarius.
.	Februarius.
.	Martius.
.	Aprilis.
.	Maius.
.	Iunius

Iulius.
.	Augustus.

Greci autem, Phoroneo auctore, a Decembri menses inchoant, quos sic appellant:

.
.	December.
.	Ianuarius.
.	Februarius.
.	Martius.
.	Aprilis.
.	Maius.
et .	Iunius.
.	Iulius.
.	Augustus.
.	September.
.	October.

Nouember.




CAP. XXXuI.---De mensibus Romanorum.

Romulus Romanis decem menses ordinauit, quorum primum Martium a Marte, qui in hoc mense in Phrygia natus est, nominauit, cuius se filium falso predicauit.

Decimum uero Decembrem appellauit.

Numa uero Pompilius duos, Ianuarium uidelicet et Februarium adiecit.

Sunt autem menses Romanorum, ab idolis, a regibus, a numeris dicti.



CAP. XXXuII.---De Ianuario.

Primus Ianuarius dicitur, ab idolo Iano, deo principii, eo quod hic mensis est principium anni. Dicitur et a Ianua, eo quod per eum intret annus.



CAP. XXXuIII.---De Februario.


Secundus Februarius, a Februo, id est ab idolo Plutone deo infernali, cui hoc mense sacrificabant, dum ciuitatem in eius honorem luminibus lustrabant. Dicitur a febre, id est frigore, quia frigidum est illud tempus.



CAP. XXXIX.---De Martio.

Tertius Martius a Marte idolo deo belli, patre Romuli, auctoris Romane gentis; cui Marti milites hoc mense sacrificabant. Dicitur etiam a maribus, eo quod cuncta animantia hunc mares desiderent.



CAP. XL.---De Aprili.

Quartus Aprilis, ab Aphrodisi uel Afrili, id est uenere idolo dea amoris, cui consecratus erat hic  mensis. Dicitur etiam quasi aperilis, eo quod aperiat terram in flores.



CAP. XLI.---De Maio.

Quintus Maius a Maia et Ioue, quasi a maiestate, siue a Maia matre Mercurii, cui mercatores hoc mense sacrificabant. Dicitur et a maioribus scilicet principibus Romanorum, qui hoc mense Ioui immolabant.



CAP. XLII.---De Iunio.

Sextus Iunius a Iunone dea regni dictus, cui erat consecratus. Dicitur et a iunioribus, qui armis Romam defendebant, et regni fastigium e Iunone affectabant.



CAP. XLIII.---De Iulio. Unde dictus Quintilis.

Septimus Iulius, a Iulio Cesare, qui in hoc mense imperator creatus est, et in hoc in deum est  relatus. Hic prius Quintilis dicebatur, eo quod quintus esset a Martio, qui primus erat institutus a Romulo.



CAP. XLIu.---De Augusto. Unde dictus Sextilis.

Octauus Augustus, ab Augusto Cesare, qui in hoc mense uictor exstitit, et Romanum imperium adauxit. Ideoque diuinitatem promeruit. Hic prius Sextilis est dictus, eo quod a primo Martio esset sextus.



CAP. XLu.---De Septembri.

Nonus September, quasi septimus imber.



CAP. XLuI.---De Octobri.

Decimus October, quasi octauus imber.



CAP. XLuII.---De Nouembri.

 Undecimus Nouember, quasi nonus imber.



CAP. XLuIII.---De Decembri.

Duodecimus December, quasi decimus imber. Sunt enim hi menses pluuiales, et ideo a numero, et imbribus nomen habent.



CAP. XLIX.---De Kalendis.

Kalende a uerbo , quod est conuoco, dicuntur. Pontifex namque nouam lunam regi nuntiare debuit, post cuius sacrificium Kalo quinquies, uel sexies clamauit, per hocque signum populum in curiam, ob hoc Calabriam dictam, ad sacrificium uocauit. Et ab hoc uerbo primam diem mensis Kalendas uocare placuit.



CAP. L.---De Nonis.

Inde per nouem dies uulgus de rure uocatus in  urbem conuenit, et ibi feriarum seruandarum scita a rege, uel pontifice, accepit, et inde None dicuntur. Dicuntur et a nundinis, et mercimoniis que uel in urbem deferebant, uel ibidem emebant.



CAP. LI.---De Idibus.

Idus dicuntur dies qui menses diuidunt, ab iduare, quod est diuidere: Dicuntur etiam ab idea, quod est species, quia luna plenam sui speciem in medio mense monstrat.

Hebrei, et Aegyptii et Greci nec Kalendas, nec Nonas, nec Idus obseruant, sed tantum dies a noua luna, ad nouam computant.



CAP. LII.---De uicissitudinibus anni.

uicissitudo in quatuor anni tempora diuiditur, et  unumquodque tribus mensibus distinguitur. Dicta autem uicissitudo, quia uices mutat in anno; uidelicet in uer, estatem, autumnum, et hiemem.



CAP. LIII.---De uere.

uer est quarta pars anni, constans tribus mensibus; dicitur a uernando, quia tunc prata uirent, sylue frondent. Hoc est humidum et calidum, et in hoc fit equinoctium.



CAP. LIu.---De estate.

Aestas est quarta pars anni, constans tribus mensibus, et dicitur ab estu, id est calore. Hec est calida et sicca. Hec et messis uocatur et in hac solstitium celebratur.



CAP. Lu.---De autumno.

Autumnus est quarta pars anni tribus mensibus  constans. Et dicitur ab Autumo, id est colligo, scilicet fructus terre. Hic est siccus et frigidus. Hic etiam uindemia nominatur, et in hoc equinoctium libre equatur.



CAP. LuI.---De hieme.

Hiems est quarta pars anni; tribus mensibus perficitur, et a rigore dicitur. Est enim frigida et humida, et in hac agitur solstitialis dies.



CAP. LuII.---De inequalitate temporis.

Hec autem uicissitudo in nostris tantum partibus agitur. In India uero, ubi sunt alii ortus siderum, sunt bine in anno estates, bine messes. In medio hiems placida. In Aegypto quoque natura hiemis media hieme campus herbis, floribus, sylue frondibus uestitur, quandoque arbor pomis oneratur.



CAP. LuIII.---De elementis.


Quatuor quoque elementa qualitatibus quatuor temporum connectuntur. Terra namque sicca et frigida autumno; aqua frigida et humida hiemi; er humidus et calidus ueri; ignis calidus et siccus estati colligatur.



CAP. LIX.---De homine microcosmo.

Iisdem qualitatibus est humanum corpus temperatum, unde et microcosmus, id est minor mundus appellatur. Sanguis namque qui uere crescit, est humidus et calidus, et hic uiget in infantibus. Cholera rubea crescens in estate; est calida et sicca, et hec abundat in iuuenibus. Melancholia a cholera nigra crescens autumno in prouectioribus. Phlegmata, que hieme dominantur in senibus.

 In quibus sanguis pollet sunt hilares, misericordes, ridentes, loquaces.

In quibus cholera rubea sunt macilenti, uoraces, ueloces, audaces, iracundi, agiles

In quibus nigra cholera stabiles, graues, compositi moribus, et dolosi sunt.

In quibus phlegmata tardi, somnolenti, obliuiosi sunt.



CAP. LX.---De anno.

Annus dicitur ab innouando, eo quod cuncta transcuntia innouat.

Dicitur et annus, quasi annulus, eo quod in se reuoluitur, ut circulus.

Annus autem multis modis accipitur.



CAP. LXI.---De anno lunari.


Lunaris annus quinqueuarie dicitur.

Primus lunaris annus est, cum luna omnia signa zodiaci peruolat, qui uiginti septem diebus et octo horis constat.

Secundus, duobus diebus et quatuor horis prolixior, postquam luna a sole reaccenditur, qui proprie mensis nominatur

Tertius qui dicitur communis, qui duodecim huiusmodi mensibus, in trecentis quinquaginta quatuor diebus expletur.

Quartus embolismus, id est superaugmentum, qui tredecim mensibus in trecentis, octoginta quatuor diebus conficitur. Qui uterque ab Hebreis a Paschali mense incipit, ibique finitur. A Romanis autem  a Ianuarii luna inchoatur, ibique terminatur.

Quintus est lunaris, siue decemnouennalis, cum luna post nouemdecim annos ad easdem reuertitur etates.



CAP. LXII.---De solari anno.

Solaris annus est, cum sol omnia zodiaci signa perlustrat, qui trecentis sexaginta quinque diebus et sex horis constat.



CAP. LXIII.---De bissextili.

Bissextilis annus est, dum quarto anno bissextus inseritur, et uno die longior priori cognoscitur. Est et alius solaris annus, cum sol post uiginti octo annos circulum concurrentium complet.



CAP. LXIu.---De Mercurii anno.

Mercurius, trecentis triginta nouem diebus circulum  suum complet.



CAP. LXu.---ueneris annus.

ueneris annus trecentis quadraginta octo diebus perficitur.



CAP. LXuI.---Martis annus.

Martis annus duobus solaribus constat.



CAP. LXuII.---Iouis.

Iouis annus duodecim annis exstat.



CAP. LXuIII.---Saturni.

Saturni annus triginta annis completur.



CAP. LXIX.---Annus magnus.

Magnus annus quingentis triginta duobus annis reuoluitur.

Extra hos sunt duo legales anni. Unus qui dicitur annus remissionis, habens curricula septem annorum,  alter Iubileus quinquaginta annorum.



CAP. LXX.---De anno ciuili.---Cur Plato tot millia annorum ponat.

Annum ciuilem, id est solarem Hebrei uerno ab equinoctio, Greci a solstitio, Aegyptii ab autumno, Romani a bruma incipiunt. Apud Indos unus mensis; apud Aegyptios uero olim erat annus quatuor mensium; apud Acarnanas, sex mensium; apud Lauinios tredecim mensium; apud quosdam, unumquodque tempus anni, scilicet uer et alia pro anno computatur. Unde et Plato ponit nouem millia annorum, Tullius uero quindecim millia annorum.



CAP. LXXI.---De bissexto.---Cur in Februario intercalaris dies ponatur.

Annus solaris, ut in horoscopo horologii est inuestigatum,  trecentis sexaginta quinque diebus, et quadrante conficitur. Quadrans autem est quarta pars diei, scilicet sex hore. In quatuor autem annis quatuor quadrantes uiginti quatuor horas conficiunt, quod est integer dies. Hi ergo dies in quarto anno sexto Kalend. Martii intercalatus et bissextus nominantur. Hunc Iulius Cesar interposuit, et totius computi errorem per hunc correxit. Hunc Aegyptii et Greci in fine anni supponunt, Romani autem in Februario, eo quod ceteris breuior est, inserunt. Quia olim ibi integer mensis intercalabatur; ideo uero non ante sextum Kalend. Martii, quia sept. kalend. Martii magno tripudio ciuitatem lustrabant, et nichil eis incipere ante transactam festiuitatem licebat.

 Cyclus Bissextilis quatuor impletur annis.

Cyclus indictionalis ab Octobri incipiens quindecim annis.

Cyclus decennouennalis, a Paschali luna, inchoans nouendecim annis.

Cyclus solaris a Martio inchoans, uiginti septem annis.

Cyclus magnus, quingentis, triginta duobus annis perficitur.



CAP. LXXII.---De olympiadibus.

Olympias sunt quatuor anni. Apud Elidem ciuitatem Grecie est institutum, post quatuor annos ad Olympium montem conuenire, et ibi palestrales ludos agere, et inde dicuntur olympiades.



CAP. LXXIII.---De lustris.

 Lustrum sunt quinque anni. Romanis enim ab omnibus gentibus soluebatur tributum. Quinque annis es, quinque argentum, quinque aurum. Et semper per quinquennium Romam ueniebant, et urbem lustrabant, et inde unumquodque quinquennium lustrum dicitur.



CAP. LXXIu.---De Indictionibus.

Omnes autem simul indictiones, ab indicendo dicuntur, quia semper post quindecim annos ad primum censum, id est es reuertebatur.



CAP. LXXu.---De etate.---Hominis etates sex. Sex etates mundi.

Aetas uel generatio, est uita uniuscuiusque hominis, uel centum anni. Est etiam etas cum nullus  superfuerit, qui nunc uiuit. Sunt quoque sex etates hominis.

    Prima, infantia ad septem annos;
    secunda pueritia, ad quatuordecim annos;
    tertia adolescentia, ad uiginti, et unum annum,
    quarta iuuentus, ad quinquagesimum annum;
    quinta senectus, ad septuagesimum annum;
    sexta decrepita, ad centum annos, uel usque ad mortem.


Sunt nichilominus sex etates mundi.

    Prima ab Adam ad Ne;
    secunda a Ne ad Abraham;
    tertia ab Abraham ad Dauid;
    quarta a Dauid ad transmigrationem Babylonis;
    quinta inde ad Christum;
    sexta usque in finem mundi.





CAP. LXXuI.---De Seculo.


Seculum sunt mille anni; dicitur autem seculum quod se sequitur, in seculum seculi.

Seculum, tempus Grece.

Seculum temporis legis.

Secula seculorum.

Secula, tempora Christianorum.

Secula Iudeorum et paganorum.

Est et seculum seculi, regnum celorum, quod sequitur istud seculum, sicut scribitur: Beati qui habitant in domo tua, Domine, in seculum seculi .



CAP. LXXuII.---De decennouennali cyclo.

Decennouennalis cyclus dicitur, quasi nouendecim annorum circulus. Per tot enim annos peragit  luna cursum suum, nitens contra firmamentum.

Diuiditur autem in duo,

In duodecim communes, et in septem embolismales annos.

Communes dicuntur, cum duo equales, scilicet duodecim mensium lunarium a Pascha ad aliud Pascha concurrunt.

Embolismus, qui supercrescens dicitur, est is qui a Pascha ad aliud Pascha, tredecim menses, id est tredecim nouas lunas habet. Hoc totum ideo fit quod Pascha ante equinoctium et ante decimam quartam lunam Aprilis, qui apud Hebreos primus dicitur, agi non licet.



CAP. LXXuIII.---De ogdoade.

Diuiditur adhuc in duo: in octoadem, et endecadem.  Octoas sunt octo anni, endecas undecim. Duo enim communes semper precedunt embolismum. In octauo autem loco precedit unus communis embolismum, et hic numerus octoas appellatur. Deinde iterum semper duos communes precedit tertius embolismus. In undecimo uero loco unus tantum precedit embolismus. Et hic numerus endecas uocatur.



CAP. LXXIX.---De cyclo solari.

Solaris autem cyclus uiginti octo annis peragitur, propter septem bissextos. Oportet enim ut bissextus singulos dies septimane tangat, et sic per eosdem recurrat. Septies autem quatuor faciunt uiginti octo; bissextus enim in quarto tantum anno interponitur.



CAP. LXXX.---De numero articulorum.


Lunarem cursum sic in articulis adiunctis unguibus computabis. A radice pollicis leue manus incipe et per singulos articulos, et ungues numera, et in fine minimi digiti nouemdecim annos habebis.

Solarem sic autem in articulis utriusque manus absque unguibus computabis. A minimo digito leue manus inchoa, et per transuersum in quatuor digitis numera. In quarto semper bissextum nota. In altera manu similiter, et habebis annos uiginti quatuor. Deinde in utroque pollice binos annos, qui, prioribus iuncti, perdunt uiginti octo annos.

Geminus est autem solaris cursus. Unus quo quotidie ab oriente in occidentem firmamentum sequitur,  alter quo contra firmamentum nitens uiginti octo annis graditur.



CAP. LXXXI.---De magno anno.

His cyclis duobus conficitur magnus annus. Nam uicies, et octies nouendecim, uel decies, et nouies uiginti octo, sunt quingenti. Triginta uero anni post quos omnes planete, et omnes stelle ad primum punctum unde digressi sunt recurrunt, et per easdem lineas, ut prius redeunt. Luna namque quodlibet zodiaci signum duobus diebus, et sex horis, ac besse unius hore lustrat. Omnia signa uiginti septem diebus, et octo horis peruolat.



CAP. LXXXII.---De cyclis.

Mercurius quodque signum uiginti octo diebus, et sex horis; totum zodiacum uero trecentis triginta  nouem diebus permeat.

uenus uero quodlibet signum uiginti nouem diebus et quinque horis. Totum signiferum trecentis quadraginta octo diebus circumit.

Sol triginta diebus ac decem horis, et semisse singula signa lustrat. Omnem zodiaci ambitum trecentis sexaginta quinque diebus et sex horis transuolat.

Mars quodque signum sexaginta diebus et uiginti una horis, omnia signa duobus annis perlabitur

Iouis stella singulis signis annum unum immoratur. Omnia uero duodecim annis peruagatur.

Saturnus in unoquoque signo duos annos et centum octoginta dies, et quindecim horas, id est, dimidium  annum immoratur; totum autem signiferum circulum triginta annis, propter nimiam altitudinem contra celum, sicut alii currens, perlabitur.



CAP. LXXXIII.---De auctoribus cycli.

Cyclum Eusebius Cesariensis primus composuit, postea Theophilus, Alexandrie episcopus, rogatu Leonis pape lucidius exposuit; deinde Dionysius abbas, Rome, ut hodie habetur, scripto protulit.



CAP. LXXXIu.---De equinoxio et solstitio.

Aequinoxia, et solstitia faciunt quatuor zodiaci signa, in modum crucis equali spatio locata. Nam signum arietis, in quo sol est collocatus, in oriente est positum, quod facit uernale equinoctium. Libra  in qua luna est condita, est in occidente, huic opposita, et facit autumnale equinoctium. Cancer autem uersus Aquilonem tenet celum, ubi est altissimum, et facit estiuale solstitium; Capricornus uero uersus Austrum premit celum, ubi est humillimum, et facit hiemale solstitium.

Aequinoctium dicitur ab equo et nocte: Grece uero isemeria, ab equo et die, quasi equidies.

uernale equinoctium non octauo, sed duodecimo Kalend. Aprilis habendum lex et Euangelium clamant, et horologii inspectio manifeste probat. Secundum legem enim non licuit Pascha ante equinoctium celebrare. Qui autem Euangelium diligenter legerit, Dominum non octauo sed decimo Kalend. April. passum uidebit. Si ergo octauo Kalend. April.  est equinoctium, tunc Dominus contra legem Pascha ante equinoctium celebrauit, qui non soluere legem, sed implere uenit. Sed et Iudei contra patrium morem gesserunt, qui Pascha in inconuenienti termino egerunt. uerumtamen cum horum neutrum fuerit, transacto duodecimo Kalend. April. equinoctio, Dominus solito more Pascha cum Iudeis undecimo Kalend. Aprilis celebrauit Paschali die, quod erat decimo Kalend., suo sanguine nos redemit. Octauo Kalend. resurrexit.

Autumnale quoque equinoctium non octauo, sed duodecimo Kalend. Octobr. habendum demonstrat horologium.

Solstitium ideo dicitur, quod sol stet, scilicet quod altius celum scandere non ualeat, sed retro gradum  flectat.

Aestiuale solstitium, non octauo, sed duodecimo Kalend. Iulii horoscopus horologii clamat habendum, quod noctem breuissimam, diem facit longissimum, cum sol scandit cancri signum.

Hiemale quoque solstitium non octauo, sed duodecimo Kalend. Decembris habendum eadem ratione probatur. Cum sol in capricorno positus breuissimum diem, longissimam noctem facere non ignoratur.



CAP. LXXXu.---De saltu lune.

Luna a sole recedens post uiginti nouem dies et horas duodecim eum iterum consequitur: sed hora duodecima nondum peracta, a sole reaccenditur. Restant enim ex hora per singulos menses quatuor  momenta, et unica unius momenti, et unus atomus. Hec per singulos annos augmentata, post nouendecim annos integrum diem perficiunt. Qui dies numero lune subtrahitur, dum prima pro triginta computatur. Isque saltus lune nominatur. Ideo autem in decimo nono anno, et in Iulio mense fit lune saltus quia et hoc fecit mater astronomie, Aegyptus.



CAP. LXXXuI.---De minutis.

Quia hic sepius minutie ponuntur, que forsitan a plerisque minus sciuntur, sciendum quod uncia est duodecima pars cuiusque rei in duo diuise: bisse due partes alicuius rei in tria partite tertia sublata. Quelibet autem pars illarum dicitur triens rei in quatuor partes diuise. Quarta pars dicitur, quadrans;  relique tres, dodrans.



CAP. LXXXuII.---De regularibus feriarum.

Regulares feriarum et concurrentes, a Martio sumunt initium, a quo olim Romani habuerunt anni principium. A Romanis enim sunt inuente. Regulares inde dicuntur, quod calculatores regant. Concurrentes uero inde, quod regularibus concurrant. Regulares habent tale exordium. Solaris annus trecentis sexaginta quinque diebus peragitur. Sol autem per singula duodecim signa triginta diebus immoratur. Duodecies igitur triginta uel tricies duodecim, sunt trecenta sexaginta. Remanent itaque quinque. Hi sunt regulares Martii. In ceteris mensibus sic oriuntur. Precedentis mensis dies cum regularibus in septem partes equas partire, quod remanet sequenti  mensi, pro regularibus. uerbi gratia: Martius habet triginta unum et quinque regulares, quod sunt septies quinque, et remanet unus. Hic erit regularis Aprilis. Sic in ceteris. Aliter, quota feria primo anno fuit in Kalendis mensium, tot erunt regulares mensium. uerbi gratia: in Kalendis Martiis sunt quinque: quinque ergo sunt regulares Kalend. April., una feria et unus regularis. Sic in ceteris.



CAP. LXXXuIII.---De concurrentibus.

Concurrentes autem habent hoc exordium. Solaris annus habet hebdomadas quinquaginta et duas et unum diem. Hic unus erit primo anno solaris cycli concurrens, quia concurrit regulariter ad inueniendam feriam primam in Kalendis mensium. Singulis  annis adde unum, usque ad septimum. Quarto anno bissextus, pro concurrentibus accipitur. Illo uno anno unus concurrens transilitur, bissextili anno utere in Ianuario, et Februario bissexto pro concurrente. In reliquis mensibus concurrente.

Primus annus in creatione mundi fuit sine concurrentibus. Quarta feria fuit in nono Kalend. Aprilis, uel sexta Kalend. Mart. Tot erunt concurrentes illo anno

Concurrentes iunge regularibus, si infra septimam fuerit, talis erit feria in Kalendis cuiusque mensis. Si septimam excesserit, Septem sublatis, quod remanet erit feria. Hi enim regulares atque concurrentes Septenarium numerum non excedunt.



CAP. LXXXIX.---De regularibus et epactis.


Regulares et epacte a Septembri sumunt initium, quem Aegyptii ponunt anni principium. Ab ipsis enim sunt inuenti. Hi regulares simile habent exordium, ut superiores; et ideo September habet quinque.

In reliquis mensibus sic inueniuntur: precedentis mensis dies cum regulari sume; si trigesimam lunam habet, uiginti quinque tolle, quod remanet tribue sequenti pro regulari.

Aliter.---Quarta luna in primo anno in Kalend. fuit. Undecim sublatis, quot remanent, tot erunt regulares lune: uerbi gratia: in Kalend. Septemb. luna erit decima sexta, undecim tolle et remanent  quinque: quinque erit regularis. Sic in ceteris

Epacte autem sic oriuntur: annus solaris habet dies trecentos sexaginta quinque, lunaris uero trecentos, quinquaginta quatuor: qui numerus ab alio superatur undecim diebus. Hi undecim epacte, id est adiectiones nominantur, quia singulis annis regularibus mensium ad inueniendam lunam adiiciuntur. Singulis ergo annis adiice undecim. Si infra triginta fuerit numerus, ipse erunt epacte presentis anni. Si ultra, tolle triginta, quot remanent, tota erit luna. Nono decimo anno scilicet octodecim epacte. His undecim dies saltus lune addantur, et erunt triginta epacte primo anno. Primus ergo annus decennouennalis habet triginta epactas. Sed ideo dicitur, quod nullas habeat uia in singulis  mensibus triginta reiiciuntur, et luna solis regularibus inuenitur. Quota luna fuerit in undecima Kalend. Aprilis, tales erunt epacte illius.



CAP. XC.---Quot horis luna luceat.

Luna prima lucet quatuor punctis, secunda octo, tertia duodecim, et sic usque ad plenilunium quotidie quatuor puncta adiiciuntur. In decrescendo similiter quotidie auferuntur. In plenilunio tota nocte lucet, cum est trigesima, nichil.

In lunari computo, quinque puncta faciunt unam horam. De unaquaque die ergo quatuor punctis acceptis, et quinque unicuique hore distributis, quot horis luna in nocte luceat citius uidebis.

Notandum quod ligna in decrescente luna, uel post Iulium, et Augustum mensem precisa, a uermibus  et carie manebunt illesa.



CAP. XCI.---Quot partibus luna a sole distet.

Aetatem quamcunque lune per quatuor multiplica, huncque numerum ter ducito, et quot in summa reperies, tot partibus zodiaci lunam a sole noueris, et solem post totidem dies ad eumdem locum uenturum.



CAP. XCII.---In quo signo luna sit.

Sol cuilibet signo triginta diebus immoratur. uide ergo in quo signo sit, et quot dies adhuc in eo moraturus erit, tot ex predicta summa eidem signo tribue. Reliquis qui de eadem summa superfuerint, sequentihus signis, per triginta disperties, et cui signo triginta defuerit, in eo lunam esse noueris.



CAP. XCIII.---De annis Domini.


Ad inueniendum Domini annum, ordines indictionum ab Incarnatione eius, qui sunt septuaginta, per quindecim multiplica, addens duodecim, quia tres indictiones annum Natiuitatis Christi precesserant, et fiunt mille uiginti  . His adde indictionem presentis anni et habebis annum Domini.



CAP. XCIu.---De indictione inuenienda.

Ad indictionem inueniendam, transactos annos Domini, cum tribus indictionibus, qui eius natiuitatem precesserant, per quindecim partire, quot remanserint, tota est indictio. Si nichil remanserit, quinta decima erit.



CAP. XCu.---De epactis inueniendis.

 Ad inueniendas epactas, annos Domini per nouemdecim diuide, quod remanserit per undecim multiplica. Si infra triginta fuerit, epacta illius anni erit. Si ultra, triginta sublatis, quot remanent, pro epactis habebis. Quando natus est Dominus undecim epacte erant.



CAP. XCuI.---Solaris annus quomodo inueniatur.

 Ad inueniendum solarem annum, annis Domini nouem adde, quia tot anni solaris cycli eius natiuitatem precesserant. Hanc summam per uiginti octo diuide, quot remanent, totus est. Si nichil remanet, uicesimus octauus est.



CAP. XCuII.---Concurrentes quomodo inueniantur.

Ad inueniendos concurrentes annos Domini sume, et propter numerum bissexti quartam partem totius numeri eis adiice. Quatuor regulares adde, quia tot concurrentes Christi natiuitatem precesserant. Hunc totum numerum diuide per septem, et quot supersunt, illius anni concurrentes erunt. Si nichil, septem existunt.



CAP. XCuIII.---De inueniendo bissexto.

Ad inueniendum bissextum. Annos Domini per  quatuor diuide. Quot remanserint, totus annus a bissexto est. Si nichil remanserit, bissextus erit.

Similiter solarem cyclum sublato uno, per quatuor diuide, qui remanet annus a bissexto est.



CAP. XCIX.---De inueniendo cyclo lune.

Ad inueniendum lune cyclum, de annis Domini duobus sublatis, qui, eo nato, de eodem cyclo restabant, septemdecim enim precesserant, ceteros per nouemdecim diuide. Qui superfuerit, anni lunaris cyclus erit. Si nichil remanserit, decimus nonus erit. Hic est proprie Romanorum, sicut decemnouennalis Hebreorum. Et sicut per istum Pascha, ita per illum lunaris ascensio cognoscitur.

Ad inueniendum decennouennalis cycli annum, Annis Domini semper unum adiice, quia eius secundo  anno natus est Dominus, ac per nouendecim diuide. Qui remanserit instans annus erit; si nichil remanserit, decennouennalis erit.



CAP. C.---De annis et cyclis.

Annos ab initio mundi muta in decimum quintum Kalend. Aprilis, quia ibi est primus dies seculi, an. Domini muta in octauum Kalend. Ianuar.; cyclum lunarem in Kalend. Ianuar.; cyclum solarem ibidem. Cyclum decennouennalem in noua luna Aprilis; concurrentes in Kalend. Martii; epactas in Kalend. Septem., indictiones in Octobris Kalend.



CAP. CI.---De clauibus terminorum inueniendis.

Ad claues terminorum inueniendas, sume annos deceonuennalis cycli, et septem dies hebdomade,  simul iuncti fiunt uiginti sex, et hec est prima clauis. Secundo uero anno iunge decennouennalem cum prima claue, fiuntque quadraginta quinque. Tolle triginta, remanent quindecim, et hec est secunda clauis. Sic fac per singulos annos usque ad decimum nonum annum. In anno decimo nono, iunge octodecim propter saltum lune, et sic inuenies  primam. Hic autem memor esto, ubi cum numerus supradictus quadraginta excesserit tricesimum, rursus remanens est clauis.



CAP. CII.---De termino paschali.

Terminus paschalis est decima quarta luna Aprilis, et pascha Hebreorum. Ergo post uernale equinoctium ubicunque decima quarta luna occurrerit, ibi absque dubio terminus paschalis erit, et in sequenti Dominica nostrum pascha constabit. Si terminus in Dominico die obuenerit, in sequenti Dominica Pascha celebrandum erit, hunc terminum per uersus Nonarum Aprilis, et ferias facillime reperire poteris.

Aliter.---Termini a duodecimo Kalend. April. usque ad tertium decimum Kalend. Maii sunt requirendi. Quos et sic inuenire poteris. Terminum  precedentis anni pone in primo articulo pollicis leue manus, et per singulos articulos unguesque digitorum eiusdem manus, dies terminorum computa. Qui terminus ad primum articulum occurrerit, terminus erit.

Aliter.---A termino cuiusque anni inchoa, et retro usque ad duodecimam litteram calcula, et habebis terminum sequentis anni, si communis est annus. Si autem embolismalis est in anno, computa usque ad uicesimam litteram, et habebis terminum. uerbi gratia, a termino primi anni, qui est Non. April., retro numera, et in duodecima littera, que est octaua Kalend. April. terminum secundi anni habebis, qui est communis. Ab hac usque in uigesimam litteram, in quam incidit, Idus Aprilis computa,  et terminum tertii anni, qui est embolismalis, habebis.

Aliter.---A radice pollicis inchoa, et per singulos articulos trium digitorum retro calcula, et in quarto digito habebis terminum. uerbi gratia: primo anno die Nonarum April., secundo Non., tertio Non., quarto Non. Primo Kalend. April., secundo Kalend., tertio Kalend., quarto Kalend., quinto Kalend., sexto Kalend., septimo Kalend., octauo Kalend. occurrit terminus.

Regulares eiusdem termini sic inuenies: Kalend. April. pro prima feria pones, et sic usque ad terminum eiusdem anni dies numera. Quota feria erit terminus, tot erunt regulares. uerbi gratia: Kalend. April. da Dominicam, et Non. April. obuenient quinque  ferie. Quinque ergo erit regularis. Sic in ceteris. Porro si terminus est ante feriam, retro calcula. Si post Kalend. in antiphona computa retro hoc modo: Dominica, Sabbatum, feria sexta, et sic per ordinem. In antiphona autem hoc modo: Dominica, feria secunda, et tertia; et sic per ordinem.



CAP. CIII.---De termino septuagesime.

Post septimum Idus Ianuarii, ubicunque decima luna occurrerit, terminus septuagesime erit. Quem sic reperies: quot diebus terminus paschalis a Kalendis  Aprilis, siue retro, siue in ante abest, tot diebus septuagesime terminus a quinto Kalend. Febr. uel in ante, uel retro erit.



CAP. CIu.---De quadragesimali.

Post octauum Idus Martii, ubi luna secunda obuenerit, terminus Quadragesime erit, quem a duodecimo Kalend. Mart.; ad instar Paschalis distare inuenies. Bissextili anno septuagesime a quarto Kalend. Febru., Quadrages. ab undecimo Kalend. Martii require.

Septuages. quidem omni bissextili anno.

Quadrages. uero tantum, cum terminus ante bissextilem euenerit.



CAP. Cu.---De Rogationibus.

Terminus Rogationum est uicesima luna Maii.  Hunc require a Nonis Maii, ut supra.



CAP. CuI.---De Pentecoste.

Terminus Pentecostes est quarta luna lunii. Hunc uero a decima tertia Kalend. require per omnia, ut supra. Ad inueniendam feriam, terminorum concurrentes presentis anni regularibus iunge; si infra septimum fuerit numerus, talis erit feria, si ultra, sublatis septem quod remanserit, feria.



CAP. CuII.---De Aduentu.

A quinto Kalend. Decemb. usque ad tertium. Non eiusdem, ubicunque Dominica occurrerit, Aduentus Domini erit.



CAP. CuIII.---De embolismo.

Primus embolismus quarto Non. Decemb. Luna prima in secundo anno decemnouennalis cycli;  secundus quarto Non. Septemb. in quinto anno; tertius secundo Non. Martii in octauo anno.

Eodem anno primo Kalend. Maii erit luna uicesima septima, et in Kalend. Iulii uiginti nouem epactis interuenientibus, nisi sit bissextus.

Quartus embolismus, quarto Non. Ian. in undecimo anno.

Eodem anno erit luna uicesima octaua, in Kalen. Mart. epactis interuenientibus, nisi sit bissextus.

Quintus erit quarto Non. Nouemb. in decimo tertio anno.

Sextus erit quarto Non. Aug. in decimo sexto anno.

Septimus erit tertio Non. Martii in decimo nono anno.

 Eodem anno luna erit uicesima octaua in Kalen. Maii et in Kalend. August. contra epactas, lune saltu facto in Iulio. Quod si tertio Non. Martii embolismi lunatio negligitur, in decimo nono anno terminus Paschalis decimo quinto Kalend. Maii illo anno non erit.



CAP. CIX.---De diebus Aegyptiacis.

Dies Aegyptiaci ideo dicuntur, quia ab Aegyptiis sunt inuenti. Et quia Aegyptus dicitur tenebre, ipsi tenebrosi inde nominantur, eo quod incautos ad tenebras mortis perducere affirmantur.



LIBER TERTIUS.



EXHORTATIO.


Per descriptum uolubile tempus, sic uoluitur uolubilis mundus. Sed nos temporis uolubilitatem iam postponamus, et ad stabilitatem eui mentes intendamus.

Non arbitror infructuosum seriem temporum huic operi inserere, quo lector cuncta transacti mundi tempora queat cum fructu agnoscere.

Sathel primus archangelus, signaculum similitudinis Dei, conditus plenus sapientia, et perfectus decore in deliciis celestis paradisi, non plenam horam mansit, atque ob superbiam, cum uniuersis sibi consentaneis eternum exsilium incidit.

Adam primus homo ad imaginem Dei in Hebron formatus, in paradiso cum Eua septem horis commoratus,  ob mandati transgressionem, huius mundi exsilium subiit. In quo triginta filios et totidem filias, absque Abel et Cain genuit.

Ipse uero post nongentos et triginta annos in Ierusalem obiit. In loco Caluarie sepultus aliquandiu requieuit. Deinde in Hebron translatus in terram, de qua sumptus est, rediit.

Abel filius Ade triginta annorum a fratre Cain apud Damascum occiditur.

Seth frater Abelis uixit nongentos et duodecim annos.

Malaleel uixit octingentos nonaginta quinque annos.

Iareth uixit nongentos sexaginta duos annos.

 Enoch uixit trecentos sexaginta quinque annos, et translatus est in paradisum.

Hic litteras reperit, et quosdam libros conscripsit.

Huius tempore mortuus est Adam.

Mathusala uixit annos nongentos sexaginta nouem.

Lamech uixit annos septingentos septuaginta septem.

Gigantes orti sunt, quorum statura erat quindecim, uel triginta cubitorum.


Regnum Cain.

Cain primus condidit ciuitatem Enoch, in qua ipse primus regnauit.

Post hunc Enoch filius eius successit.

 Huic successit Gaidat filius illius.

At illi Meuia filia eius.

Huic Mathusel filius ipsius.

Illi uero successit Lamech.

Hic in diluuio periit. Hic et Cain occidit.

Iobel filius Lamech reperit usum tabernaculorum. Cuius frater Iobal inuenit musicam.

Illorum frater Tubal inuenit artem fabrilem ferri et eris.

Soror eorum Nema reperit artem uarie texture.

 Decimus ab Adam Ne uixit nongentos quinquaginta annos. Huius tempore exstitit diluuium.

Huius etiam tempore primitus uisa est iris, et pluuia. Et hominibus usus carnium concessus.



PRIMA AETAS.

Hec prima etas continet annos iuxta Hebraicam ueritatem mille sexcentos quadraginta duos.

Iuxta septuaginta Interpretes, bis mille ducentos sexaginta duos.

Generationes decem.



SECUNDA AETAS.

Sem filius Ne ipse est idem qui et Melchisedec, uixit sexcentos et duos annos. Huius tempore diuisum est genus humanum in tria: in liberos, milites, seruos. Liberi de Sem, milites de Iaphet, serui  de Cham.

Arphaxad, filius Sem, uixit trecentos triginta octo annos; secundum septuaginta Interpretes, quingentos, sexaginta quinque.

Cainan uixit quadringentos triginta octo annos.

Salem uixit quadringentos triginta tres annos; hic condidit Salem.

Ab hoc Samarite et Indi.

Heber, a quo Hebrei, uixit quadringentos sexasexaginta quatuor annos.

Huius tempore Babel construitur.

Phaleg uixit ducentos triginta nouem annos. Huius tempore diuise sunt lingue in septuaginta duas.

Huius etiam tempore idololatria exorta est.

Reu uixit ducentos triginta nouem annos. Huius  tempore regnum Scytharum et Aegyptiorum exortum est.

Seruch uixit ducentos triginta annos. Huius tempore regnum Assyriorum et Sicyoniorum nascitur.

Nachor uixit annos centum quadragenos et octo.

Thare uixit ducentos quinque annos.

Babylonia conditur.

Hec secunda etas continet annos a diluuio usque ad Abraham, iuxta Hebraicam ueritatem, ducentos nonaginta duos, generationes decem. Iuxta septuaginta interpretes nongentos quinquaginta quinque, uel adiecto Cainan, quem Septuaginta et Lucas ponunt, mille septuaginta duos, generationes undecim. Ab Adam usque ad Ninum sunt anni ter mille centum octoginta quatuor, qui ab omnibus historicis  uel omissi, uel ignorati sunt.

Sub Seruch secunda etate apud Babel primus regnauit Nemroth, gigas triginta cubitorum, cui successit filius eius Assur, a quo Assyrii.


Regnum Assyriorum.

Huius filius Belus regnauit annos sexaginta quinque.

Belo primum sacrificia sunt facta.

Huius filius Ninus regnauit annos quinquaginta duos.

 Hic condidit Niniuen.

Huius tempore inuenta est magica ars a Zoroastre rege Bactrianorum, quem idem Ninus bello uictum occidit, qui et Syrophanem primum idololatram Aegyptium subiecit.

Tempore Nini natus est Abraham.

Sub Abraham post Ninum regnauit Semiramis, uxor eius quadraginta duos annos.

Hec condidit magnam Babyloniam et subiugauit Indiam et Aethiopiam.

Huic successit filius ipsius Ninias.

Niniati sub Isaac successit Arrius, qui et Erioch.

Huic successit Xerxes.

Post hunc regnauit Beloch.

Deinde Armamitres.

 Post hunc Baal, qui et Baleus.

Deinde Mamitos.

Exin Saporus.

Post hunc Agatides

Sub Caleb, Amyntas.

Post hunc Lamperes.

Post illum Oeneus.

Dein Eutropis.

Exin sub Azaria, qui et Ozias, Sardanapalus.

Sub quo defecit regnum Assyriorum, quod stetit annis mille centum sexaginta quatuor.

Post diuisionem linguarum sub Reu, surrexit regnum Scytharum sexaginta annis antequam Assyriorum, ubi primus regnauit Tanaus, a quo flumen Tanais dicitur.


 Regnum Aegyptiorum sub regibus.

In Aegypto primus regum Pharao, a quo Pharos ciuitas, et posteri reges dicti.

Hinc Zes.

Ab hoc decimus septimus Amasis, sub quo uenit Ioseph in Aegyptum.

Post hunc regnauit Hebron.

Deinde Amenopolis.

Exin Mespres. Sub quo moritur Ioseph.

Inde regnauit Nuffar.

Post hunc Muthusis.

Deinde Thyomosis.

Item Amenophis, Horus et Hencres, Achoris. Item Cencres, qui submersus in mari Rubro.


 Regnum Arcadum.

Apud Sicyonios, id est Arcades, primus regnauit sub Seruch:

Aegialeus, qui et Aegelasus.

Huic successit Archas, a quo Archadia.

Inde Tantalus.

Post hunc sub Abraham Europs, qui Europam subiugauit, unde et Europa dicitur; cuius tempore Efron, qui et Enac gigas Ebre condidit, post quam octauo anno condita est Tanais in Aegypto, a Tanao sub Isaac.

Inde exorti Europei.

Europi successit Telsion.

Deinde Tiriacus, cui facta sunt sacrificia.

Post hunc Leucappus.

 Inde Mesappus, qui et Zephysus.

Post hunc Eratho.

Inde Ptolomeus.

Exin Orthopolis.

Post hunc, sub Moyse, Marathos.

Deinde Corax.

Deinde Hercules.

Exin Menalion.

Post hunc Parthenopeus.

Post illum Phineus.

Deinde Phallax.

Exin Dodanus.

Deinde Polyphidus.

Post hunc Pelasgus.

Post hunc Zeuxippus, quem occidit Alethes rex  Corinthiorum.

Et tunc consumptum est regnum Sicyoniorum, quod stetit annis nongentis.

Deinde sacerdotes populum rexerunt.



TERTIA AETAS.

Abraham duodecimus a Ne.

Abraham uixit centum septuaginta annos.

Huic primo repromissus est Christus, et huic primitus data est circumcisio. Hic inuenit Hebreas litteras. Hic etiam docuit Chaldeos astronomiam, Aegyptios geometriam.

Huius tempore quinque ciuitates, Sodoma et Gomorrha cum aliis submerse sunt.

Isaac uixit centum uiginti annos.

 Huius tempore ortum est regnum Argiuorum.

Iacob uixit annos centum quadraginta septem.

Huius tempore fuit diluuium nouem mensium in Achaia, sub Ogygio rege Thebanorum, in quo Cerambus uolasse fertur.

Hoc tempore claruit Minerua in Africa.

Tempore Iacob mortuus est Sem, qui Melchisedec.

Sexcentesimo secundo anno Memphis in Aegypto conditur.

Ioseph uixit centum et decem annos.

Hoc tempore fuit fames septem annis.

Caath filius Leui, fratris Ioseph uixit centum triginta tres annos.

Amram filius eius uixit centum triginta septem annos.

 Horum tempore oppressi filii Isrel in Aegypto. Et Cecrops Athenas condidit.

Moyses filius huius uixit centum uiginti annos.

Huius tempore percussa est Aegyptus decem plagis.

Hic eduxit filios Isrel de Aegypto, et hic primus legem populo conscripsit.

Huius tempore exstitit diluuium sub Deucalione in Thessalia.

Tempore etiam Moysis Lacedemon urbs condita a Cecrope, et templum Delphicum.


Tempora iudicum.

Iosue, qui et iehsu, uixit annos centum et decem.

Huius tempore exsiccatus est Iordanis populo Dei, et sol stetit spatio duorum dierum.

 Caleb successit Iosue, qui in morte Iosue erat centum annorum.

Huius tempore ficte sunt fabule.

Hoc tempore claruit Orpheus in musica in Lesbo.

Hoc tempore etiam fuit Saturnus et Iupiter, sicut Solinus et uarro scribunt.

Prima sibylla Persica claruit.

Othoniel filius Caleb iudicauit populum quadraginta annis.

Huius tempore condidit Catherinus Thebas. Aioth iudicauit Isrel octoginta annos.


Primum bellum ciuile.

Huius tempore fuit bellum inter populum Isrel et Beniamin, propter uxorem Leuite apud Gabaam  constupratam, et a Isrel quidem occisa sunt quadraginta millia, de Beniamin triginta quinque et centum uiri.

Troia construitur.

Amphion musicus claruit.

Sangar Iudaicum populum regit annos decem. Hoc tempore ortum est regnum Laurentium.

Barach cum Debora iudicat Isrel quadraginta annos

Huius tempore fuit secunda sibylla Libyca.

Picus rex in Italia.

Gedeon iudicat Isrel quadraginta annos. Huius tempore erat Hercules.

Orpheus musicus claret.

Abimelech filius Gedeonis regnat super filios Isrel tribus annis.

 Hoc tempore exstitit Theseus.

Thola iudicat Isrel annos uiginti tres. Huius tempore fuit tertia sibylla Delphica.

Priamus in Troia

Iair iudicat Isrel duos et uiginti annos.

Hoc tempore fuit bellum Thebanum.

Carmentis nympha.

Iephte iudicat Isrel sex annos.

Huius tempore erant Amazones et Theseus

Abessan iudicat Isrel septem annos.

Hoc tempore Booz sumpsit Ruth.

Hoc etiam tempore claruit sibylla quarta, Erythrea uel Babylonica.

Achialon iudicat Isrel decem annos.

Huius tempore obsessa est Troia.

 Labdon iudicat Isrel octo annos.

Huius tempore capta est Troia.

Ex parte Grecorum occisa sunt octingenta septuaginta septem millia.

Ex parte Troianorum sexcenta octoginta sex millia.

Aeneas in Italia pugnauit cum Turno.

Samson non uidens iudicauit uiginti annos. Hoc tempore regnum Albanorum ortum est.

Ascanius Albaniam condidit.

Eli sacerdos iudicat Isrel quadraginta annos.

 Hoc tempore claruit quinta sibylla Cumea, ad quam uenit Aeneas.

Samuel iudicat Isrel duodecim annos. Huius tempore Orestes et Pilades fuerunt; Lacedemonum regnum tunc oritur.

Saul primus rex Hebreorum regnat uiginti annos, siue, ut Actus apostolorum testantur, quadraginta.

Huius tempore occidit Dauid Goliam gigantem.

Hec tertia mundi etas continet generationes ab Abraham usque ad Dauid iuxta utramque auctoritatem, quatuordecim, annos uero nongentos quadraginta.

A diluuio usque ad Dauid sunt bis mille centum septemdecim anni  1Kb] .

Ab initio mundi usque ad Dauid bis mille centum  uiginti quatuor  .


Regnum Idumeorum.

Tertia etate primus rex Idumeorum erat Balaac filius Beor.

Post quem regnauit Iobab, qui et Iob.

Deinde Husan.

Exin alii quinque reges.

Deinde duces.

Iob autem erat quintus ab Abraham.

Abraham genuit Isaac.

Isaac genuit Esau, qui et Edom, a quo Idumei Esau genuit Zara.

Is genuit Iob sub Moyse.

Cuius Balaac filius Sefer erat rex Moab et Madiam conduxit ariolum Balaam, qui et Eliu in libro Iob  legitur.

Iob octoginta nouem annorum tentatus est. Post plagam, rex factus, uixit centum quadraginta annis.


Regnum Argiuorum.

Apud Argos primus sub Isaac regnauit Inachus quinquaginta annos.

Cuius filia Io a Grecia nauigans in Aethiopiam, ueniens in Aegyptum, ibi litteras reperit, docuit leges. Iuste imperauit, unde Isis dea dicta. Eius maritus Osiris sub Iacob.

Phoroneus successit Inacho.

Huic Apis, qui et Epaphus, qui postea in Aegypto regnans Serapis dictus est.

Post hunc regnauit Argus sub Ioseph, a quo ciuitas Argos, et a quo Argiui.

 Deinde Honoreus, qui primus boues ad aratrum iunxit.

Huic successit Eriasus.

Illi Phorbalus sub Moyse.

Illi Tophas.

Huic Iasius, frater Dardani.

Illi Stelenus.

Huic Danaus, sub Adar, qui habuit quinquaginta filias. Frater eius Aegystus totidem filios, qui omnes preter unum a filiabus sunt interfecti.

 Ab hoc Aegysto Aegyptus est dicta.

Post Danaum regnauit Abas.

Huic successit filius Acrisius.

Illi Euristeus.

Illi Euchippus.

At illi Adrassus  per quem Theseus Argos destruxit, et sic regnum Argiuorum defecit.

Tertia quoque etate sub Moyse Prometheus, rex Caucasi, primus docuit philosophiam in Oriente. Atlas frater eius rex Africe docuit astrologiam. Hesperus, eorum frater regnauit in Italia, et Hesperiam uocauit.


Regnum Atheniensium.

Sub Moyse Cecrops, qui primus ibi regnauit. Athenas condidit, Aegyptum subiugauit, cum Pharao submersus est in mari Rubro.

 Post hunc regnauit Menander.

Deinde, sub Caleb, Amphitryon, pater Herculis. Exin, sub Othoniele, Erictonius, inuentor currus.

Post hunc Pandion, pater Prognes et Philomene.

Deinde Aegeus.

Exin Theseus.

Post hunc Demophoon.

Post illum Mnesteus.

Dein Melanto.

Exin Codrus, sub Samuele, qui se pro populo hostibus tradidit.

Post hunc magistratus populo prefuit.


Regnum Amazonum.

Hac etate Amazones in Asia regnauerunt.

Inprimis Marpesia et Lampeto, que Ephesum  condiderunt.

Deinde Synope.

Exin  Antiopa, et Hippolite.

Post hanc Oretria.

Post illam Pentesilea.

Hanc occidit Pyrrhus apud Troiam.


Regnum Troianorum sub Otthoniel.

Hac etiam etate Dardanus in Phrygia regnauit.

Huic sucessit filius Erictonius sub Aioth.

Huic filius Trous, a quo Troia.

Ipsi filius, Ilus: a quo Ilium.

Ei uero filius Laomedon.

Illi filius successit  Priamus pater Hectoris et Paridis.

Tunc Greci destruxerunt regnum Phrygiorum,  quod stetit octingentos duos annos.


Regnum Thebanorum.

Thebas Cadmus condidit, qui primus ibi regnauit, et Grecas litteras reperit.

Huic successit Pentheus.

Illi  Laus.

Huic Oedypus.

Illi Etheocles, et Polynices.

Illi l. illis] Creon.

Post hunc [sub Iephte] Theseus, qui Thebas destruxit.

In Creta sub Iosue regnauit Saturnus.

Post hunc Iupiter.

Deinde  Minos

 Exin Idomenus, qui cum aliis Troiam obsedit, sub Aiot.

Liber in India, sub Barach.

Perseus regnauit in Persida qui occidit Liberum.


Regnum Mycenorum.

Apud Mycenas regnauit Tantalus.

Dein filius eius Pelops.

Exin filius huius Atreus.

Post hunc, sub Iephte, filii Agamemnon et Menelaus.

Post hos Orestes, filius Agamemnonis.


Regnum Italorum sub Moyse. In Italia regnarunt:

Primus Hesperus, a quo Hesperia.

Enotrius filius Lycaonis, sub Caleb.

Dardanus.

Italus, a quo Italia.

 Sabinus, a quo Sabini.

Ianus Saturnus, a quo Saturnia.

Latius Picus, qui auguria reperit.

Faunus.

Euander, cuius mater Carmentis Latinas litteras reperit, sub Samsone.

Latinus, unde Latini dicti.

Post hunc deficit regnum Laurentium.



[QUARTA AETAS]


Regnum Ierusalem uel Iuda.

Quarta etate decimus quartus ab Abraham rex Dauid regnauit in Ierusalem quadraginta annos.

Hoc tempore claruit Homerus, et Carthago ondita.

Nathan et Gad prophete.

 Salomon, filius Dauid, regnat quadraginta annos.

Hic fecit primum templum in Ierusalem.

Roboam, filius Salomonis, regnat annos septemdecim.

Huius tempore regnum Isrel oritur.

Smyrna conditur ab Amazonibus.

Abia regnat tres annos.

Samus conditur.

Asa regnat annos quadraginta unum.

Iosaphat regnat annos uiginti quinque.

Elias propheta claret.

Hoc tempore non pluit tribus annis.

Hic primus mortuum suscitauit.

Ioram regnauit annos octo.

Eliseus propheta claret.

 Elias translatus.

Azarias regnauit unum annum.

Athalia mater eius regnat annos septem.

Ioas filius Azarie regnat annos quadraginta.

Zacarias Ioiade filius lapidatur.

Amazias regnat annos uiginti nouem.

Ozias regnat annos quinquaginta duos.

Isaias, Oseas, Iel, Amos, Abdias, Ionas, Micheas prophete clarent.

Huius tempore sibylla sexta claret.

Regnum Assyriorum in Medos transfertur, quod stetit per annos trecentos quinquaginta quinque.

Regnum Macedonum oritur.

Ioatham regnat annos sedecim.

 Huius tempore olympias instituitur a Grecis, apud Aelidem ciuitatem.

Achaz regnat annos sedecim.

Roma conditur.

Regnum Romanum oritur.

Isrel transfertur.

Ezechias regnat annos uiginti octo.

Romulus senatum constituit, et annum.

Manasses regnat annos quinquaginta quinque.

Numa duo menses adiicit. A seruis occiditur.

Amon regnat duos annos.

Arion citharista claret.

Iosias regnat annos triginta unum; a rege Aegypti occiditur.

Huius tempore Niniue destruitur a rege Cyaxare,  que stetit a Nino annis mille quadringentis et septuaginta.

Sibylla Samia claret, et Ieremias propheta.

Ioachaz filius Iosie regnat menses tres.

Eliachim filius Iosie regnat annos undecim.

Iechonias, qui et Ioachim, filius Ioachim, regnat menses tres.

Sedecias filius Iosie, regnat annos undecim. Hoc tempore destructa est Ierosolyma a Babyloniis. Post hunc defecit regnum Iuda quod iam stetit per annos quingentos quadraginta nouem.

Hec quarta mundi etas a Dauid usque ad transmigrationem Babylonicam continet iuxta Hebreorum ueritatem annos quadringentos septuaginta quinque iuxta septuaginta Translatores duodecim, amplius  generationes quatuordecim. Ab initio mundi quater mille sexcenti decem.


Regnum Isrel.

Hac etate regnauit in Isrel Ieroboam annos uiginti duos.

Hunc uicit Abia rex, et obiit.

Nabath filius eius regnat annos duos.

Hunc occidit Baasa.

Baasa regnauit uiginti duos annos. Morbo interiit.

Sela filius eius regnat duos annos.

Hunc occidit Zamri seruus eius.

Zamri regnauit septem dies.

Hunc occidit Amri, princeps militie.

Amri regnauit duodecim annos in Samaria. Hic  morbo periit.

Achab filius eius regnauit annos duos. Hic cecidit per cancellos, et obiit.

Ioram frater Ochozie regnauit annos duodecim.

Hunc occidit Iehu seruus Achab.

Iehu regnauit annos uiginti octo. Morbo interiit.

Ioachaz filius eius regnauit annos septemdecim. Morbo periit.

Ioas filius eius regnauit annos similiter septemdecim.

Ieroboam filius istius regnauit annos quadraginta unum.

Zacarias filius huius regnauit menses sex. Hunc occidit Sellum.

Sellum regnauit mensem unum.

 Hunc occidit Manahen.

Manahen regnauit annos decem. Morbo obiit.

Phaceia filius eius regnauit annos duos.

Hunc occidit Phaceia dux eius.

Phaceia regnauit annos uiginti.

Hunc occidit Osee.

Osee regnauit annos nouem.

Hunc Salmanasser rex cum omni populo transtulit in Assyrios, et sic defecit regnum Isrel, quod stetit per annos trecentos quinquaginta.

In hac captiuitate fuit Tobias.


Regnum Macedonum sub Ozia.

In Macedonia regnauit primum Karanus annos uiginti octo.

Cui successit Perdiccas.

 Huic Alexander.

Deinde Archelaus filius Perdicce.

Illi Amyntas.

Huic Philippus.

Illi  Alexander Magnus.

Huic Philippus frater Alexandri.

Illi Cassander.

Stetitque regnum Grecorum per annos septingentos usque ad tempora Ptolomei Philometoris, et tunc defecit.


Regnum Albanorum sub Samsone.

Apud Albam regnauit Aeneas annos tres.

Hic Lauinium condidit, et fulmine periit, sub Eli.

Ascanius, qui et Iulius, filius Aenee, a quo gens Iulia.

Syluius Posthumus frater Ascanii regnauit annos  triginta nouem. Ab hoc omnes reges Albe Syluii dicti sunt.

Aeneas Syluius regnauit annos triginta unum, sub Dauid.

Latinus Syluius regnauit annos quinquaginta.

Alba filius regnauit annos triginta nouem. Ab hoc Albani reges.

Aegyptus, uel Epyrus, uel Atis Syluius, regnauit annos uiginti quatuor, sub Aza.

Capys Syluius regnauit uiginti octo annos. Hic Capuam condidit.

Carpentus Syluius regnauit annos tredecim.

Tiberinus Syluus regnauit annos nouem.

Ab hoc Tiberis fluuius dicitur, quia in eo est  exstinctus, qui antea Albula est dictus.

Agrippa Syluius regnauit annos quadraginta.

Aremulus Syluius regnauit annos nouemdecim. Hic fulmine interiit.

Auentinus Syluius regnauit annos triginta septem. Ab hoc Auentinus mons dicitur.

Procas Syluius regnauit annos uiginti tres, sub Ozia.

Amulius Syluius regnauit annos quadraginta tres. Huius frater erat Numitor; eius filia Rhea, Rhemum et Romulum genuit, qui occiso Amulio Numitorem in regnum statuit. Sub quo defecit regnum Albanorum, quod iam stetit per annos quadringentos quinquaginta.


Regnum Romanorum.

Romulus condidit Romam, et primus regnauit annos triginta septem.

 Hic fulmine interiit.

Numa Pompilius regnauit annos quadraginta unum.

Hic inuenit necromantiam, et primus sacra instituit. Morbo periit.

Tullus Hostilius regnauit annos triginta duos. Hic etiam fulmine interiit sub Iosia.

Ancus Martius uiginti tres annos regnat. Hic Ostiam condidit. Morbo periit.

Tarquinius Priscus regnauit annos triginta septem. Hic circum et ludos Rome instituit. Hunc filius Anci occidit.

Seruilius Tullus regnauit annos triginta quatuor. Hic a Tarquinio occiditur, sub Cyro.

Tarquinius Superbus regnauit annos uiginti quinque.  Hic regno expellitur, et consules creantur; fueruntque reges per annos ducentos quadraginta tres.



QUINTA AETAS.


Regnum Babyloniorum.

Quinta etate apud Babyloniam regnauit Nabuchodonosor quadraginta quatuor annos.

Sybilla octaua Cumana claruit.

Ezechiel propheta claret.

Filius eius Euilmerodach regnauit annos octodecim.

Daniel, et tres pueri clarent.

Egesar, huius filius, regnauit annos quadraginta. Septem sapientes clarent.

Labosordach regnat menses nouem.

Abacuc propheta claret.

 Baltazar regnauit annos septemdecim. Hunc Cyrus occidit, et Babyloniam destruxit.


Regnum Persarum.

Cyrus Persarum primus regnat cum Dario annos uiginti quinque.

Hic laxauit captiuitatem.

Hunc regina Amazonum occidit.

Sibylla nona claret.

Cambyses, qui et Nabuchodonosor, filius Cyri, regnauit annos octo.

Huius tempore fuit Iudith.

Hic condidit Babyloniam in Aegypto.

Smerdes magus regnauit menses septem.

Pythagoras philosophus claret.

 Darius regnauit annos triginta sex.

Aggeus, Zacarias et Malachias clarent.

Xerxes filius eius regnauit annos uiginti

Sibylla decima Phrygia claret.

Artabanus regnauit mensibus septem. Herodotus claret.

Artaxerxes regnauit annos quadraginta.

Hippocrates medicus claret, et Esdras.

Xerxes filius eius regnat duos menses.

Socrates claret.

Sogdianus regnat octo menses.

Democritus claret.

Darius filius Artaxerxis regnauit annos nouemdecim.

Plato claret.

 Artaxerxes Assuerus, filius Darii, regnauit anno quadraginta.

Esther claret.

Sibylla undecima Tiburtina claret.

Artaxerxes, qui et Ochus, regnauit annos uiginti sex.

Aristoteles claret.

Arses, qui et Xerxes, regnauit annos quatuor.

Zeno stoicus claret.

Darius ultimus Persarum regnauit annos sex.

Hunc occidit Alexander. Sub hoc regnum Persarum defecit, quod stetit per annos ducentos triginta octo.


Regnum Alexandrie.

Alexander Magnus Alexandriam condidit. Hic  ueneno interiit, et duodecim annos regnauit. Hic Tyrum destruxit.

Ptolomeus, qui et Sother, uel Lagides, filius Lagi, regnauit in Alexandria quadraginta annos. Morbo obiit, et ab hoc Ptolomei uel Lagide dicti sunt reges ceteri.

Ptolomeus Philadelphus alterius filius regnauit annos triginta octo. Morbo obiit.

Septuaginta interpretes clarent.

Hic Philadelphiam condidit.

Ptolomeus Euergetes frater Philadelphi regnauit annos uiginti sex; similiter obiit. Sub hoc filius Syrach claruit.

Ptolomeus Philopator frater Euergetis regnauit annos septemdecim. Morbo periit.

 Ptolomeus Epiphanes regnauit annos uiginti quatuor. Morbo periit.

Philometor regnauit annos triginta quinque.

Ptolomeus Euergetes, frater superioris, regnauit annos uiginti nouem. Simili modo obiit.

Ptolomeus Phiscon, qui et Sother, regnauit annos septemdecim. Hic pulsus est regno, quia filium fratris occidit.

Ptolomeus Alexander frater Sotheri regnauit annos decem; et hic regno pellitur, quia matrem occidit.

Ptolomeus Phiscon, qui et supra, regnat secundo, annos octo. Morbo periit.

Ptolomeus Dionysius regnat annos triginta; hic  sororem Cleopatram habuit.

Hic Pompeium occidit. Ipse naufragio periit.

Cleopatra, soror et uxor Ptolomei, regnat annos uiginti duos. Hec a serpente interiit, et sic regnum Ptolomaidum et Lagidum defecit, quod per annos ducentos nonaginta quinque stetit.


Regnum Syrie.

In Syria regnauit Seleucus post Alexandrum Magnum. Hic condidit Seleuciam.

Hunc Ptolomeus Lagides occidit, sub Philadelpho.

Antiochus, qui et Sother filius eius regnat post eum. Hic condidit Antiochiam. Morbo obiit.

Antiochus Theos, filius alterius, post hunc regnauit. Similiter obiit.

 Seleucus Callinicus cum fratre Antiocho filio superioris post illum regnauit.

Hunc Ptolomeus Euergetes occidit.

Antiochus Magnus cum fratre Seleuco Ceraunio filio Seleuci deinde regnauit.

Hic filiam habuit, et fulmine ambo interierunt.

Seleucus Eupator filius Antiochi magni post patrem regnauit. Hic ueneno occiditur a duobus sub Philometore.

Antiochus Illustris Rome obses.

Epiphanes frater Seleuci post hunc regnat. Sub hoc Machabeorum bella.

Hic magno tormento doloris obiit.

Antiochus Eupator, filius Antiochi, post patrem regnat. Hunc occidit Demetrius filius Seleuci.

 Demetrius, filius Seleuci, deinde regnauit. Hunc occidit Alexander filius Antiochi.

Alexander Nobilis, filius Antiochi, post hunc regnauit. Hunc Ptolomeus Philometor occidit.

Demetrius, filius Demetrii, post illum regnauit. Hunc occidit Mithridates rex.

Antiochus filius Alexandri, post hunc regnauit. Hunc occidit Tryphon.

Alexander filius Antiochi, post illum regnauit. Hunc occidit Diodotus dux.

Antiochus primus filius Demetrii, post hunc regnat. Hic in Parthia occiditur.

Antiochus Spondius filius Antiochi, post illum regnauit. Hic de regno aufugit.

Demetrius Mario frater Antiochi, post hunc regnauit.  Hunc Alexander rex Iudeorum occidit, sub Pompeio.

Antiochus, qui et Dionysius, frater Demetrii regis, regnat. Hunc rex Arabum occidit.

Post hunc defecit regnum Syrie, quod stetit per annos ducentos septuaginta.


DE CONSULIBUS ET DICTATORIBUS ROMAE.

Romani post reges habuerunt consules, quorum precipuos hic adnotabimus.

Anno Urbis condite 244. Primi consules Brutus et Tarquinius. Hi cum Porsenna rege bellum gerunt.

Anno Urbis cond. 248. ualerius et Posthumius Coss. Sabinos et Auruncos uicerunt.

Anno Urbis 251. Dictator et imperator creatur  Lertius.

Hic prefuit consulibus.

Coss. Posthumius et Comminius.

Anno Urbis 253. Posthumius dictator. Coss. Brutus et uenusius. Hi cum Tarquinio Superbo pugnauerunt.

Anno Urbis 258. ualerius dictator. Coss. Appius et Seruilius. Hi cum uolscis et equitibus pugnauerunt.

Anno Urbis 262. Cincinnatus ab aratro sumptus dictator efficitur.

Coss. Minutius et Sempronius. Hi Urbem ab hostibus liberant.

Anno Urbis 265. Cassius et Proculus consules.

 Seditio grauis contra [l. inter] senatores et plebem.

Anno Urbis 271. Fabius et Manilius coss. Hi cum ueientibus pugnauerunt.

Anno Urbis 283. Aemilius et Quintius coss. Hi lustrum instituerunt.

Anno Urbis 292. uolumius et Publicola coss. Hi cum exsulibus et seruis ingens bellum habuerunt.

Anno Urbis 302. Decemuiri proconsules creantur.

Anno Urbis 312. Tribuni militum procoss. creantur.

Anno Urbis 316. Iterum dictator creatur Mamertus, et coss. Gorgonius et Sergius.

Hi maximum bellum gesserunt cum Phaliscis et  Fidenis.

Anno Urbis 322. Aurelius dictator, Iulius et Mento coss. Hi cum uolscis, et equitibus ingens bellum habuerunt.

Anno Urbis 327. Aemilius dictator, et quatuor tribuni proconsules constituti. Ab his ueientes septies uicti; sub Alexandro.

Anno Urbis 336. Cornelius dictator. Fabius, et Cossus coss. Hi cum uolscis et equit. pugnauerunt.

Anno Urbis 348. Camillus ab agro dictator; tribuni proconsules. Hi Etruscos uicerunt sub Ptolomeo.

Anno Urbis 362. Tres Fabii tribuni militum proconsules creati. Hi cum Gallis pugnauerunt. Sed Romani  uicti sunt.

Anno Urbis 398. Sulpicius dictator. Popilius et Manlius coss. Hi Gallos uicerunt.

Anno Urbis 409. ualerius et Cornelius coss. Hi Samnitas graui bello uicerunt.

Anno Urbis 412. Torquatus et Decius coss. Hi cum Alexandro rege Epiri pugnauerunt et occiderunt.

Anno Urbis 467. Fabricius et Curtius coss. . Hi cum Pyrrho rege Epiri pugnauerunt, et occiderunt.

Anno Urbis condite 475. Genutius consul Aphros et Tarentinos uicit.

Anno 477. Sempronius consul Picentinos uicit.

Anno 483. Claudius et Fabius coss. Hi Siculos, et  Penos uicerunt: sub Philadelpho.

Cornelius et Duillius coss. cum Annibale seniore Carthaginensium imperatore pugnauerunt, et occiderunt.

Regulus et Manlius coss. cum Amilcare Penorum imperatore pugnauerunt et occiderunt.

Paulus et Fuluius cum Carthaginensibus nauali prelio pugnauerunt et uicerunt.

Metellus et Furius coss. cum Asdrubale imperatore Carthaginensium pugnauerunt et occiderunt.

Attilius et Manlius coss. Ab Annibale filio Amilcaris imperatore uicti sunt.

Scipio et Sempronius ab eodem uicti sunt.

 Aemilius et uarro coss. cum omni exercitu ab eodem occisi sunt.

Scipio, qui postea Africanus, Magonem ducem fratrem Annibalis uicit et cepit.

Leuinus alter consul Hannonem ducem Afrorum cepit.

Sceuola consul.

Gracchus pretor occiditur.

Marcellus consul Annibalem prelio uicit. Caro Censorinus consul Hispaniam uicit.

Fabius consul Carthalonem ducem Annibalis cum omni exercitu deleuit.

Drusus et Flaminius coss. Adsrubalem fratrem Annibalis cum omni exercitu occidit.

Lelius consul Syphacem regem uicit.

 Alter Scipio consul, Annibalem et omnem populum Carthaginis uicit, et Terentium adduxit.

Licinius et Cassius coss. Macedones maximo prelio uicerunt.

Censorinus et Manlius coss. cum Scipione deleuerunt Carthaginem, omni populo occiso, que stetit septingentos annos.

Metellus et Marius coss. Iugurtham regem uariis preliis uicerunt.

Manilius et Scipio coss. Cimbros et Teutones maximo prelio uicerunt sub Tuiscone.

Sylla consul Mithridatem regem multis preliis uicit.

Cinna consul senatum occidit, et ipse occiditur.

Tullius et Antonius coss. Catilinam cum suis deleuerunt.

 Pompeius dictator et consul in Oriente cum uiginti duobus regibus pugnauit, et uicit.

Crassus dictator et consul Parthiam uicit, et ibi occiditur, sub Dionysio.

Iulius Cesar dictator et consul Galliam uicit, Pompeium consulem cum omni populo Orientis deuicit. Hic primus monarcha quinque annos regnauit.

Hic bissextum imo cyclum magnum composuit.

Hic a senatu occiditur.

Ab hoc Cesares sunt dicti.

Lepidus Dictator, consul, Africam et Siciliam deuicit.

 Antonius dictator et consul Aegyptum deuicit et Iudeam.

Octauianus dictator et consul, qui postea Augustus, Antonium cum Cleopatra maximo prelio uicit, et totum orbem pacificauit.

Post hunc consules desierunt, qui per quadringentos septuaginta et quatuor annos fuerunt. Hisque Augusti uel Cesares successerunt.


DE SACERDOTIBUS.

Hi sacerdotes prefuerunt populo Dei, sub lege usque ad Christum, numero quadraginta septem.

Aaron, Eleazar, Phinees, Abisue, Bocci, Ozi, Zaraias, Marioth, Amarias, Achitob, Sadoch, Achimaas, Azarias, Ioanna, Azachias, Amarias, Achitob, Sadoch, Mosolla, Helchias, Azarias, Zaraias; in transmigratione  Babylonica, Iosedech. Post reuersionem Ioannes, Ioachim, Eliasib, Ioaida, Ionathas, sub Alexandro Magno, Iaddus, Onias, Simeon, Eleazarus, Manasses, Onias, Simon, Iason, Menelaus, Lysimachus, Iudas Machabeus, Ionatha, Simon Ioannis filius, Simon, Aristobulus, Alexander, Hyrcanus, Aristobulus sub Herode, Antigonus. Hic ab Antonio Romano consule occiditur; Herodes Idumeus rex constituitur; qui regnauit triginta sex annos.

Sicque defecerunt sacerdotes ex stirpe Aaron, qui prefuerunt ab Aaron usque ad Christum, annos mille sexcentos et septem.

Quinta etas, a captiuitate Babylonica usque ad Christum, continet generationes quatuordecim, annos  quingentos octoginta septem.

Ab exordio mundi usque ad Christum, secundum Hebraicam ueritatem, sunt anni 4763. Secundum septuaginta Interpretes 5228.



SEXTA AETAS. DE AUGUSTIS ET CAESARIBUS ROMANIS USQUE AD FEDERICUM I.

Sexta etate regnauit Augustus Cesar quinquaginta sex annos, et sex menses.

Huius tempore Christus nascitur.

Hic ueneno interiit.

Ioannes Baptista clarus, et uirgilius, et Horatius, et Ouidius pete.

Colonia ab Agrippa rege conditur.

Augusta a Druso rege priuigno Augusti conditur.

 Tiberius priuignus Augusti regnat triginta tres annos; ueneno periit.

Hoc tempore Ioannes decollatur.

Christus crucifigitur.

Caius Calligula regnat tres annos, et decem menses. A suis occiditur.

Mattheus Euangelium scripsit.

Philo claret.

Claudius regnat tredecim annos, menses octo. Marcus Euangelium scripsit. Et hic ueneno periit.


Prima Christianorum persecutio.

Nero regnauit annos tredecim, menses nouem; seipsum occidit.

Lucas Euangelium scripsit.

Iacobus apostolus a Iudeis lapidatur.

 Petrus crucifigitur.

Paulus decollatur.

Lucanus et Iosephus clari.

Galba et Piso regnant septem menses. Hos occidit Ottho.

Ottho tres menses. Hic seipsum occidit.

uitellius octo menses. Hunc occidit uespasianus.

uespasianus nouem annos, profluuio uentris mortuus est.

Hierusalem a Romanis destruitur, que stetit annos 1089.


Secunda persecutio.

Titus duos annos, menses duos. Morbo obiit.

Domitianus frater Titi quindecim annos, menses quinque. Statius claruit.

 Hic a suis confossus est.

Nerua unum annum, menses quatuor. Morbo interiit.

Ioannes Euangelium scripsit.


Tertia persecutio.

Traianus nouemdecim annos, menses sex et dimidium. uentris profluuio interiit.

Ioannes apostolus obiit.

Helius Adrianus uiginti unum annos. Morbo obiit. Hic Hierusalem reedificauit et Eliam nominauit.

Aquila interpres claret.


Quarta persecutio.

Antoninus Pius, cum filiis Aurelio et Lucio uiginti duos annos, menses tres.

 Marcus Antoninus uerus cum fratre Lucio Auretio Commodo annos nouemdecim, mensem unum.

Sub his principibus Agapitus puer quindecennis, martyrio coronatur.

Lucius Antoninus Commodus filius Antonini, annos tredecim.

Theodotion interpres claret.

Helius Pertinax, menses sex. Hic a milite Iuliano in palatio occiditur

Theophylus Cyclum paschalem scripsit.


Quinta persecutio.

Iulianus regnat annos septem. A seruo occiditur.

Seuerus Pertinax septemdecim annos; hunc Albinus imperator occidit.

Narcissus episcopus claret.

 Antonius Caracalla septem annos; ab hostibus occisus.

Quinta editio inuenitur.

Macrinus unum annum; a militibus occisus.

Sexta editio inuenitur.

Aurelius Alexander tredecim annos, a milite occisus.

Origenes claruit.


Sexta persecutio.

Maximianus tres annos. Hic a Pupieno occisus, qui et ipse regnum usurpans occiditur.

Gordianus septem annos, a suis occisus.

Philippus cum Philippo filio septem annos. Hic Christianus per Origenem efficitur. Ambos Decius  occidit.


Septima persecutio.

Decius unum annum, menses octo a diabolo occiditur.

Antonius claret.

Gallus cum uolusiano filio, duos annos, menses quatuor. Ab Aemilio occiditur.

Aemilius tres menses regnans, occiditur.


Octaua persecutio.

ualerianus cum filio Gallieno quindecim annos. Alter a Parthis capitur et obcecatur, alter a militibus occiditur.

Sub hoc principe, uidelicet Gallieno, sex tyranni regnauerunt.

Primus Genus apud Mirsam occiditur.

 Secundus Posthumius decem annos in Gallia regnat; occiditur.

Tertius Aemilianus Maguntie occiditur.

Quartus Marius ibidem interficitur.

Quintus uictorinus a Gallis creatur, et occiditur.

Sextus Tetricus a militibus occiditur.


Nona persecutio.

Claudius unum annum, menses nouem. Morbo obiit.

Quintilius frater eius septemdecim dies regnat et occiditur.

Aurelianus annos quinque, menses sex, a suis occiditur.

Tacitus menses sex. Hic apud Pontum occiditur.

Florianus regnat duos menses et dimidium, et in  Tarso occiditur.

Probus annos sex, menses quatuor. Hic a militibus occiditur.

Ipse tres tyrannos occidit, Saturninum, Proculum, Bonosum.

Carus cum filiis Carino et Numiano, regnat duos annos. Carus fulmine interiit. Carinus a sociis occiditur.


Decima presecutio.

Diocletianus cum Herculio Maximiniano uiginti annos. Alter regno pellitur; alter occiditur.

Constantius cum Galerio Maximino sedecim annos. In Anglia moritur, seipsum interimens.

Carausius septem annos regnat. Ab Allecto occiditur.

 Allectus tres menses regnat. Hunc prefectus suus occidit.

Achileus imperator in Aegypto occiditur.

Maximius Seuerus annos quatuor. Apud Tharsum dolo periit.

Constantinus Constantii filius ex concubina Helena triginta annos, menses decem. Hic a Syluestro baptizatur, et ad hoc Nicena synodus congregatur.

Constantinopolis conditur.

Maxentius et Licinius annos decem: ambo a Constantino occiduntur.

Crispus Constantinus Constantii filius, et Licinius Licinii filius, Cesares, a Constantino occiduntur.

 Dalmatius imperator a militibus occiditur. Constantius cum fratribus Constantino et Constante uiginti quatuor annos, menses quinque et dimidium. Constantius morbo periit. Constantinus a fratre est occisus, Constans in Hispania occiditur.

Sub Constantio fuerunt hi septem tyranni.

1o Magnentius, qui seipsum occidit.

2o Decentius frater eius, qui laqueo uitam finiuit.

3o Gallus, quem ipse Constantius occidit.

4o Siluanus, quem etiam occidit.

5o ueterion, qui imperium deposuit.

6o Nepotianus, quem Magnentii duces occiderunt.

7o Iulianus, qui postea fit Augustus. Is annos duos, menses octo.

 Hic idololatra efficitur, et a Mercurio martyre occiditur.

Iouinianus menses octo; morbo obiit.

Athanasius claruit.

ualentinianus cum ualente annos undecim. ualentinianus fluxu sanguinis interiit.

Procopius tyrannus occiditur.

ualens cum Gratiano et ualentiniano fratris filiis annos quatuor.

Firmius tyrannus occiditur.

Martinus, Ambrosius et Hieronymus clarent.

Gratianus cum ualentiniano fratre annos sex; Gratianus igne crematur.

ualentinianus a Gothis occiditur, uel, ut alii uolunt, Cratianus a Maximo tyranno interficitur, ualentianus  regno pellitur.

Theodosius, et ualentinianus, qui supra, annos undecim. Laqueo suspenditur.

Maximus et uictor, filius eius, imperatores occiduntur.

Eugenius tyrannus occiditur.

Arcadius filius Theodosii annos tredecim, obiit.

Chrysostomus, Augustinus clarent.

Honorius frater Arcadii cum Theodosio filio fratris, annos quindecim, obiit.

Alaricus rex Romam deuastat, que stetit annos 1064.

Sub Honorio fuerunt septem tyranni.

1o Eucherius, quem Honorius occidit.

2o Constantinus. Hunc Constantius comes occidit.

 3o Constans, filius Constantis, quem Gerontius comes occidit.

4o Maximinus, hic exsilium subiit.

5o Iouinianus, qui mox occiditur.

6o Attalus, huic manus ab Honorio abscinditur.

7o Heraclianus, hic a militibus occiditur.

Theodosius, filius Arcadii, qui minor, uiginti sex annos.

Augustinus tunc obiit.

Gildo tyrannus occiditur.

ualentinianus filius Constantii comitis, annos duodecim.

Attila rex Hunnorum.

Martianus et ualentinianus annos septem, occiduntur  ab Attila.

Angli Britanniam inuadunt.

Leo Maior, annos septemdecim, obiit.

uictorius cyclum paschalem scripsit.

Zenon annos septemdecim, obiit.

Theodoricus rex Gothorum.

 Anastasius annos uiginti octo hereticus fulmine periit.

Fulgentius episcopus claruit.

Iustinus Senior annos octo. Obiit.

Benedictus abbas, Betius clarent.

Iustinianus nepos Iustiniani annos triginta octo.

Dionysius abbas cyclum Paschalem scripsit.

Iustinus minor annos undecim obiit.

Totila rex occiditur.

Tiberius Constantinus annos octo; obiit.

Longobardi Italiam inuadunt.

Mauricius annos uiginti unum; occid.

Gregorius PP. claret.

Phocas tyrannus annos octo occiditur. Anglia conuertitur.

 Heraclius annos uiginti sex, hydropisi moritur.

Crux exaltatur.

Constantinus filius Heraclii, menses sex, ueneno periit.

Heraclonas annos duo; naso truncatur.

Isidorus episcopus claruit.

Constantinus filius superioris, annos uiginti octo; occiditur.

Constantinus filius illius, annos uiginti septem; obiit.

Synodus sexta Constantinopolitana.

Iustinianus filius Constantini, annos decem; naso et lingua truncatur.

Hic regno pellitur.

 Leontius annos tres. Hunc occidit Iustinianus.

Cudbertus episcopus claret.

Tiberius annos septem. Hunc Iustinus in custodia perdidit.

Beda claruit in Anglia.

Iustinianus secundo cum Tiberio filio annos sex; hic a philosophis occiditur. Alter decollatur.

Pipinus rex Francorum.

Philippicus annum unum menses sex.

Hic ab Anastasio excecatur.

Anastasius annos sex.

Hic a Theodosio captus presbyter ordinatur.

Theodosius annum unum. Hic Catholicus, obiit.

Leo annos octo, hereticus.

Constantinus filius Leonis annos triginta quinque,  hereticus.

Leo filius Constantini annos quinque.

Constantinus filius Leonis cum matre.

 Karolus [1 1Kb] magnus [2 1Kb] . [3 1Kb] annos [4 1Kb] 47 [5 1Kb] .

Brema construitur [6 1Kb] .

Dania [7 1Kb] conuertitur a Willibrordo [8 1Kb] episcopo [9 1Kb] .

 Lodewicus [10 1Kb] magnus [11 1Kb] filius eius [12 1Kb] annos [13 1Kb] 27 [14 1Kb] . [15 1Kb] .

Ansgarius [16 1Kb] episcopus Sueuos [17 1Kb] conuertit [18 1Kb] .

Lotharius [19 1Kb] filius Ludewici [20 1Kb] annos [21 1Kb] 17 [22 1Kb] .

Rabanus episcopus claruit.

Lodewicus filius Lotharii cum fratribus Lothario, Karolo [23 1Kb] et Pipino [24 1Kb] annos 36.

Karolus [25 1Kb] filius Lodewici cum fratribus [26 1Kb] Karlemanno [27 1Kb] et Ludcwico annos 11.

Arnoldus [28 1Kb] filius Karlemanni [29 1Kb] annos 12.

Lodowicus [30 1Kb] filius Arnoldi [31 1Kb] 12 [32 1Kb] annos [33 1Kb] .

Cunradus [34 1Kb] filius Cunradi [35 1Kb] principis 7 annos [36 1Kb] .

Heinricus [37 1Kb] comes regnauit annos 18 [38 1Kb] .

Oudalricus [39 1Kb] episcopus claruit.

Otto [40 1Kb] magnus Henrici filius [41 1Kb] annos 38 [42 1Kb] .

 Parthenopolis [43 1Kb] construitur.

Otto [44 1Kb] filius eius [45 1Kb] annos 9 [46 1Kb] .

Otto filius superioris annos 18.

Notger [47 1Kb] abbas claruit.

Heribertus archiepiscopus Colomensis claret [48 1Kb] .

Heinricus [49 1Kb] dux Bawarie [50 1Kb] annos 23, menses [51 1Kb] 5 [52 1Kb] .

 Babenberg [53 1Kb] construitur.

Ruzi [54 1Kb] , Polani [55 1Kb] , Ungari [56 1Kb] facti sunt christiani [57 1Kb] .

Cuonradus annos 15.

Spira [58 1Kb] conditur [59 1Kb] .

Heinricus pius filius Cuonradi [60 1Kb] annos 17

Heinricus filius eius [61 1Kb] regnauit annos 49 [62 1Kb] .

Roudolfus [63 1Kb] , Hermannus, Cuonradus [64 1Kb] tyranni [65 1Kb] exstiterunt [66 1Kb] .

Heinricus filius superioris regnauit annos 18 [67 1Kb] .

Lotharius regnauit annos 12 [68 1Kb] , ebdomadibus 12, diebus 12.

Cuonradus 13 annos [69 1Kb] .



CONTINUATIO I [70 1Kb]

 Fridericus imperator in expeditione Ierosolimitana submersus occubuit. Heinricus filius eius successit, qui Apuliam, multis primatibus eiusdem terre captiuatis et diuersis penis afflictis, sibi subiugauit. Tandem cum post multas uictorias fortuna arridente culmen honorum tocius orbis amplecteretur, ad perturbationem multorum, prohdolor, occubuit.  post cuius mortem seditiones plurime ubique terrarum sunt orte.



CONTINUATIO II [71 1Kb] .

Counradus regnauit annis 15. Fridericus regnauit annis 38. Huius temporibus Saladinus Hierosolimam occupauit.

Anno 1187 Heinricus filius eius regnauit annis 7. Huic Scilia et Apulia subiecte sunt.



CONTINUATIO III [72 1Kb] .

Fridericus 38. Heinricus filius eius 8. Philippus rex frater eius 11. Hic Babenberch a Ottone palatino fraudulenter occiditur.



CONTINUATIO Iu [73 1Kb] .

Post hunc eligitur Fridericus [74 1Kb] . Cui filius eius Heinricus imperator successit, qui in Apulia 3  Kal. Sept. obiit. Phylippus rex ab Ottone palatino occiditur. Otto imperator regnum obtinuit, quod per principes tocius terre in breui amisit, et Fridericus rex Apulie eligitur. Quis [75 1Kb] uero post hunc regnum adepturus sit, posteritas uidebit.



CONTINUATIO u [76 1Kb] .

Fridericus imperator regnauit annis 35. Muros cum turibus Mediolanensium deposuit. Post hec expedicionem Ierosolimitanam aggreditur, transiens Ungariam subegit Greciam, et soldanum Yconie et gentes multas paganorum uicit igne et gladio. In uigilia Barnabe apostoli in fluuio Saleph, cum corpus uellet refrigerare balneo, diem clausit extremum. Heinricus filius Friderici imperatoris regnauit annis 10. Apulliam, Calabriam, Siciliam subiecit  imperio. Huius tempore pacem et iudicium christianitas habuit. Auxilio uero et consilio suo principes Allemannie amore crucifixi Turum obsident, et dum ipsi obsiderent, ipse Ade debitum in Apullia exoluit.

Fridericus II. quinti Heinrici imperatoris filius, rex Sicilie, anno Domini 1221 contra Ottonem electus  regnauit annis 33. Hic fuit depositus per Innocencium Iu papam. De Parma ueniens Apulliam, ueneno extinctus in Fungia sepultus. Quis autem post hunc regnum adepturus sit posteritas uidebit.



CONTINUATIO uI [77 1Kb] .

Chunradus in regem eligitur.

Anno ab incarn. Dom. 1146 Chunradus et Luduius reges Iherosolimam pergunt.

1152. Cunradus obiit et Fridericus ei succedit.

1156. Fridericus rex ordinatur. 1158. Mediolanum potenter subegit, 1162 funditus deleuit.

Hic uenetiam uenit papa Alexander et synodum habuit et persecutio pacificata est.



EXPLICIT LIBER HONORII INCLUSI DE IMAGINE MUNDI [78 1Kb] .

 A. 1189. Fridericus imperator amictus signaculo crucis ad expugnandos crucis inimicos Iherusalem profectus est. Sed et antequam attingeret fines Iherosolimitane terre, finem dedit uite [79 1Kb] . Obiit autem 1190; cui Henricus rex filius eius successit et imperialis dignitatis gubernacula anno 1191 Rome ordinatus suscepit.

1197 obiit Henricus imperator.

Anno [80 1Kb] Dom. [1347] . . . . obiit imperator Ludwicus. Eodem anno factus est terre motus magnus ante conuersionem sancti Pauli.



CONTINUATIO uII [81 1Kb] .

Counradus. Fridericus. Heinricus. Philippus. Otto Fridericus. Heinricus. Cuonradus frater eius. Cuonradus filius eius regnauit annis duobus. Ruodolfus  comes regnauit annis 18. Adolfus comes regnauit annis 6, menses duos. Albertus dux Austrie, filius Ruodulfi regis, regnauit annis 10. Heinricus comes de Luzelburk regnauit annis 6. Post hunc Ludewicus de Bawaria regnauit annis 25. Adhuc illo uiuente cepit regnare Karolus rex Bohemie qui hodie imperat.





SUMMA TOTIUS DE OMNIMODA HISTORIA AB ANNO 726.


 In uinea Domini stans conspexi plurimos pio opere uelut examen apum feruere, quam plures uero adhuc pigro otio torpere. Illis quidem congratulabar eternam Hierusalem uiuis actibus edificando, se ipsos  uiuos lapides per uirtutes adaptare; istis uero conpatiebar denario per desidiam priuando, ab huius preclari edificii se meniis abalienare. Sed cum cognouissem instrumenta eis deesse, sollicitus fui eorum  indigentie prodesse. Ne itaque propositum amittant denarium, singulis contuli quod libet ad opus necessarium. Sunt namque plurimi qui uelut iustas sue ignorantie causas obtendunt, dum sibi congeriem librorum abesse ostendunt. His pie consulens de tota scriptura hoc collegi compendium, in quo ad patriam uite properantibus sufficiens iudicaui stipendium. Et ideo hoc Summam totius placuit uocitari, cum in eo series totius scripture uideatur summatim notari.

Tota sacre auctoritatis scriptura unus liber dicitur, etc.

A. D. 726 [82 1Kb] [Chr. Wirzib. SS. uII, 26]. Karolus Pipini filius  principatum maiorum domus 27 annis tenuit.  Hic contra Sarracenos pugnauit, Fresiam uastauit, Wasconiam inuasit. Gregorius III, papa claues sepulcri sancti Petri et uincula eiusdem cum magnis muneribus ad Karolum misit, ut a partibus imperatoris Constantini qui Leoni successit recederet; sed Karolus legatos cum honore suscepit, munera eis contulit, atque cum suis nunciis Romam remisit. Deinde contra Sarracenos in Gothia pugnat, Saxoniam intrat, et moritur. Gregorio III, succedit Zacarias papa.

A. D. 742 [84 1Kb] . Pippinus filius Karoli cum fratre Karlmanno maior domus annis 11. Karlmanuus Austriam, Alemanniam atque Turingam sortitur. Pippinus Burgundiam, Neaustriam atque Prouinciam. Karlmannus Wasconiam et Alamanniam uastat, cum  Saxonibus pacem facit. Deinde Romam pergens a Zacaria papa clericus factus est, monasterium sancti Siluestri in monte Soracte construxit, in quo se monachum fecit; postea ad monasterium sancti Benedicti profectus est. Isdem temporibus Radagaysus rex Longobardorum similiter fecit. Zacarias papa caput Georgii martyris in capsa reconditum reperit, in pitacio litteris Grecis exarato, et in Romanam urbem transtulit. Hic etiam dialogum beati Gregorii in Grecum transtulit. Legatione Burchardi episcopi et Folradi abbatis Zacarias papa iussit Pippinum regem constitui.

A. D. 743 [85 1Kb] . Pippinus auctoritate Stephani pape qui Zacarie successit rex Francorum est appellatus, et a Bonifacio Mogontino archiepiscopo oleo  unctus et in ciuitate Swessona in solium regni eleuatus, regnauitque annis 16. Hildericus rex tonso capite in monasterium missus est. Pippinus Longobardiam hostiliter petit. Saxoniam bello premit, Wasconiam inuadit. Othmarus abbas in insulam Rheni relegatur. Eclipsis solis facta est. Caput Iohannis baptiste inuenitur. Corpus sancti Nazarii  ad Laurissam affertur. Pippinus rex moritur.

A. D. 768 [86 1Kb] . Karolus Magnus filius Pippini cum fratre Karlomanno annis 3, postea solus 44. Karolus Saxoniam petit. Longobardos cum Italia subiecit, et cum triumpho Romam uenit. Deinde in Italia Routgaysum occidit, Hispaniam cepit, Saxoniam sepius rebellantem armis compescuit. Item Romam uenit, et filius eius Pippinus ab Adriano papa baptizatur. Fames et mortalitas Franciam uastat. Episcopium Bremense a Karolo rege construitur [87 1Kb] , et Willihadus primus episcopus constituitur. [Chr. Wirzib.] Saxones rebelles magna plaga occidit et christianos fecit. Eclipsis solis facta est. Karolus Romam pergit, et cruces in uestibus eius apparent. Deinde Sclauos et Hunos bello uicit. Gerolt dux et signifer in  bello occiditur. Tempore magni Karoli Constantinus imperator a Grecis excecatur; similiter papa Leo a Romanis non tamen penitus excecatur, lingua amputatur. Qui ad Karolum in Saxoniam uenit, auxilium petit. Cuius causa Karolus Romam cum exercitu profectus papam restituit, criminatores eius occidit seu in exilium misit. Papa uero diuinitus uisum recepit [cf. Chr. Bernoldi]. Karolus augustus Romanorum acclamatur, et in die natalis Domini a Leone papa coronatur, cum quo Greci pacem fecerunt. [EINH. Ann. Fuld. 807.] Aaron rex Persarum Karolo tentorium bissinum et pallia serica pretiosa et balsamum et elephantem, nec non et horologium ex auricalco arte mechanica mire compositum, in quo 12 horarum cursus ad clepsidram uertebatur,  cum totidem ereis pillulis que completa hora decidebant, et casu suo cimbalum sibi subiectum tinnire faciebant, additis 12 equitibus qui per 12 fenestras completis horis exibant, et impulsu egressionis sue totidem fenestras que prius erant aperte claudebant. Classis 200 nauium de Nordmannis et Danis uenit, Fresiam et omnes adiacentes insulas uastauit, tribus preliis Fresones uicit, uectigal centum libras argenti eis imposuit. Terre motus factus est, et mortalitas subsecuta est. Eclypsis solis facta est, et Karolus moritur.

A. D. 814 [88 1Kb] . Ludewicus Karoli filius annis 27. Hic a Stephano papa qui Leoni successit imperator factus est. Stephano mortuo Pascalis papa efficitur.  [Chron. Wirzib.] Berhhardus rex rebellat Ludewico qui mox interiit. Nix magna diu permansit. Wethi monachus in Augia mirabilem uisionem uidit. Tempore Ludewici filii Karoli in Turinga cespis 50 pedum longus, 14 pedum latus [89 1Kb] , 6 pedum altus [90 1Kb] , de terra sine manibus precisus et sublatus est, et spatio 25 pedum in alio loco proiectus est. Item in Saxonia quidam locus in modum aggeris intumuit,  et spatio unius legwige [91 1Kb] sub una nocte instar ualli se subrexit [92 1Kb] . Eclipsis solis facta est, et Ludewicus moritur.

A. D. 831. Lotharius filius Ludewici annis 17. Hic a Paschali papa coronatur. Huius tempore [EINP. l. c. 824, 825. SIGEBERTUS a. 825] subita tempestate facta ingens fragmen glaciei cum grandine de celo cecidit, cuius longitudo 15 pedum, latitudo 7, crassitudo 2 pedum fuit. Eodem tempore quedam puella duodennis post acceptam in pascha communionem ab omni cibo et potu triennio abstinuit; post hec sicut alii homines uiuere cepit. Abbas Sancti Dyonisii ossa sancti Sebastiani martyris de Roma ad Suessonam ciuitatem adduxit, et in basilica sancti Medardi posuit. Que cum adhuc inhumata iacerent,  tanta signa et prodigia ibi claruerunt, ut a nullo mortalium numerus miraculorum comprehendi uel uarietas ualeat enarrari. Lotharius imperator iudicio episcoporum arma deposuit quia uxorem reliquit, et ad agendam penitentiam inclusus est; postea absolutus, apud Ingilheim moritur, et Mettis sepelitur.

A. D. 841. Ludewicus filius Lotharii cum fratribus Lothario Karolo et Pippino annis 36. [Ann. Wirzib. SS. II, 238 sq.] Bellum inter fratres de partitione regni excanduit, et ingens prelium fit, et tanta cedes ex utraque parte, ut numquam presens etas tantam stragem in gente Francorum factam ante meminerit. Deinde regnum inter se dispertiunt, et Ludewicus Germaniam, Karolus Galliam,  Lotharius Italiam optinuit. Tempore huius Lotharii Nordmanni et Dani usque Parisius nauigio uenientes, regnum Karoli uastant, in Fresia tribus preliis confligunt et uincunt. Pippinus rex Aquitanie comprehensus a suis Karolo regi cum regno traditur, effectusque clericus in monasterium extruditur. Homo quidam fulmine tactus totus est consumptus, et uestis illesa remansit. Lotharius monachus efficitur in Prumensi monasterio, in quo et moritur, pro quo Lotharius filius eius imperator efficitur. Lotharius dimisit legitimam uxorem, et duxit alteram consentiente Theogaudo Treuerensi et Gunthario Coloniensi archiepiscopis. Pro qua re a papa Nicolao deponuntur, rex autem ad synodum uocatur. Qui ueniens et iudicium cum corpore Domini  cum 70 principibus pro imposito crimine faciens, subita morte cum omnibus interiit. Tempore Ludewici fratris Lotharii quadam nocte nubes ascendit ab aquilone, altera ab oriente et meridie uenit, que ignea spicula in inuicem miserunt; deinde ceuntes quasi exercitus in prelio se confuderunt. Hoc tempore mulier panes albos uenales in festo sancti Laurentii coxit, et atramento nigriores de fornace protulit [SIGEBERT. 874.] Quodam tempore instante messe uermes quidam in Germaniam quasi locuste 4 pennis uolantes et 6 pedes habentes ab oriente uenerunt, et uniuersam superficiem terre  instar niuis operuerunt, cuncta que in pratis erant deuastantes. Erant autem ore lato et extenso intestino, duosque habebant dentes lapide duriores, quibus duras arborum cortices corrodere ualebant. Longitudo et grossitudo quasi pollex uiri, tanteque erant multitudinis ut una hora diei centum iugera frugum prope urbem Mogontinam consumerent. Quando autem uolabant, ita totum erem per unius miliarii spacium uelabant, ut splendor solis in terra positis uix appareret. Quarum nonnulle in diuersis locis occise, spicas integras cum granis et aristis in se habuisse reperte sunt. Quibusdam uero ad occidentem profectis, superuenerunt alie, et per duos menses pene cottidie suo uolatu horribile cernentibus prebuere spectaculum. Tunc et in Italia tribus  diebus et tribus noctibus sanguis de celo pluisse narratur. Terre motus factus est, et cometa uisa est. Lotharius rex frater Ludewici imperatoris obiit, et Karolus rex Galliarum regnum eius inuasit. Mox bellum in Triburia inter Ludewicum imperatorem et Karolum committitur. Ludewicus rex Germanie moritur, et Mediolani sepelitur. Post quem Karolus rex Gallie augustus coronatur, sed a Karlomanno impugnatur.

A. D. 877. [Chr. Wirzib.] Karolus filius Ludewici cum fratribus Karlomanno et Ludewico annis 11. Karlmannus et Ludewicus moriuntur, et Karolus dimisit regnum. Karolo mortuo, Karlomannus inuadit Romanum imperium. Boum pestilentia magna contigit. [SIGEBERT. 877.] Dum uero canes cadauera  laniando comederent, quadam die uniuersi in unum locum congregati inde discesserunt, ita ut nullus eorum neque uiuus neque mortuus inueniri potuisset.

A. D. 888. [Chr. Wirzib.] Arnoldus filius Karlmanni annis 12. Karolus imperator obiit. Arnoldus exercitum Nordmannorum prorsus deleuit, Italiam et Burgundiam suo regno subiecit, Romam ueniens imperator efficitur. Magna fames homines se inuicem comedere persuasit. Ungarii Italiam uastant, et Arnolt moritur,

A. D. 900. Ludewicus Arnoldi filius admodum puer annis 12. Ungari Bauariam ingrediuntur et plus mille ex eis occiduntur. Karinthiam inuadunt; commissa pugna occiduntur plurimi utrimque, sed  amarius Ungarii. Deinde Saxoniam et Turingam uastant. Bellum Francorum cum Ungariis. Ludewicus rex moritur.

A. D. 912. [93 1Kb] Counradus filius Chounradi illius quem Adalbertus Babenbergensis interfecit, in regnum eleuatus regnauit annis 7. Ungarii ab Alamannis et Bawariis iuxta flumen Ine occiduntur. Comete uidentur. Ungarii Alamanniam depopulantur ferro et igne, et Alsatiam inuadunt. Counradus rex moritur.

A. D. 919. Heinricus comes rex effectus regnauit annis 18. Ungarii totam Franciam, Galliam, Alsatiam  atque Alamanniam gladio et igne deuastant, quos Heinricus in Suirbia interfecit. Buchardus dux occiditur. Herimanno Alamannia committitur, et Heinricus moritur.

A. D. 937. Otto Magnus Heinrici filius annis 38. Ungarii Franciam, Alamanniam, Galliam usque oceanum et Burgundiam deuastantes, per Italiam redierunt. Monasteria sancti Galli et sancti Bonifacii cremantur. Hyemps ualida et mortalitas animalium facta est. Ungarii cum Bawariis pugnant et uincuntur. Otto Italiam sibi subiecit, Berngerum regem expulit. Ignitus lapis quasi massa candentis ferri ab occidente uoluens uenit, et draco uisus est. Ungarii Noricam, Franciam Italiamque petunt, et totam Bawariam deuastant; iuxta Augustam Alamannie urbem  ab Ottone rege pugna uicti immensa cede necantur. Cruces in uestibus apparent. Otto Romam ueniens imperator efficitur. Hic in Saxonia Parthenopolim ciuitatem condidit. Signum in sole, deinde eclipsis solis facta est. Signum quoddam ignei coloris in celo apparuit, et Otto moritur. Sanctus Oudalricus obiit anno episcopatus sui 50.

A. D. 975. Otto II. Ottonis Magni filius annis 9. Hic apud Calabriam occiso a Grecis exercitu de naui exiliens, natando aufugit. Deinde Rome moritur et sepelitur.

A. D. 984. Otto III, Ottonis II filius admodum puer annis 18. Fames magna fuit. Wenzlas dux passus est. Adalbertus episcopus de Braga ciuitate a Prucis martyrio coronatur. Nodker monachus clarus  habetur. Otto moritur, et Aquisgrani sepelitur.

A. D. 1002, Heinricus dux Bawarie rex effectus, regnauit annis 23 menses 5. Hic Italiam, Bemiam et Bolizaum ducem cum omni gente Sclauorum subiugauit. Hunc Benedictus papa coronauit. Babenberc condidit, cuius ecclesiam Benedictus papa dedicauit. Ruzi, Polani et Ungarii [94 1Kb] facti sunt christiani. Fames magna exorta est, et terre motus extitit. Heinricus moritur et Babenberc sepelitur.

A. D. 1025. Counradus fere 15 annis regnauit. Contra hunc magna dissensio in regno efficitur, sed ipse Heinricum filium suum regem fecit, ipse uero Romam pergens imperator efficitur. Cum exercitu Pannoniam petit, sed rex Stephanus cum eo pacem  fecit. Roudolfus rex Burgundie moriens diadema suum Counrado imperatori misit. Counradus orientalem Franciam contra Ottonem petit: deinde Burgundiam uastat, Slauiam premit, eique Sclaui qui Liutici dicuntur, facti sunt tributarii. Pilgrimus Coloniensis episcopus obiit, cui Heriman successit. Chounigunt regina et Herimmannus dux obiit. Stephanus rex Ungariorum cum omni gente sua ad fidem Christi conuertitur. Eclypsis solis facta est, et Counradus moritur, ac Sphire sepelitur, quam ipse condidit.

A. D. 1040. Heinricus rex pius Counradi filius [95 1Kb] annis 17. Hic Bemiam ingressus igne predaque  cuncta deuastat, rebellem ducem iure iurando sibi subiugat. Deinde Ungariam cum exercitu ingreditur, Ouonem tyrannum uictum fugat, Petrum regem ab Ungariis expulsum in regnum restituit, subiugatoque sibi regno Ungariorum cum summo honore reuertitur. Agnetem Willehelmi Pictauiensis principis filiam sibi in coniugio copulat. Pacem maximam in toto regno firmat. Pestis pecudum magna, hiems dura. Heinricus Italiam ingressus pacifice a Romanis suscipitur, papas tres non digne constitutos synodaliter deposuit, Swidgerum Babenbergensem episcopum papam constituit, Clementem nominauit; a quo ipse imperator et augustus consecratur, et per Apuliam multasque prouincias felici uictoria exercitum ducens, magno honore reuertitur, et corpus  sancti Wicdonis de Italia ad Sphiram attulit. Petrus rex Ungariorum a quodam tyranno captus et excecatus est, isque regnauit pro eo. Swidgerus papa obiit, cui Poppo successit; post hunc Bruno qui et Leo Tolanensium antistes papa ordinatur. Synodus Magontie congregatur, cui prefuit Bruno apostolicus et Heinricus imperator. Bartho archiepiscopus obiit, et Herimannus contractus. Leoni papa Gebehardus qui et uictor succedit. Fames multas prouincias afflixit, egestas et penuria undique preualuit, et Heinricus uitam finiuit.

A. D. 1067. Heinricus filius Heinrici imperatoris admodum puer cepit regnare, regnauitque annis 49. Cuius mater Agnes suscepit ducatum Bawarie. uictor papa moritur, et Fridericus qui et Stephanus constituitur;  post hunc Alexander ordinatur. [Annal Wirzib.] Cometa uidetur, et Anglia Nordmannis subicitur. Otho dux Bawarie rebellat regi. Mox et principes coniurant contra eum. Saxones Hartesburc destruunt, sepulchrum filii Heinrici uiolant, ossaque eius dispergunt. Alexander papa obiit, cui Hildibrandus qui et Gregorius succedit. Bellum iuxta Unstruht committitur. Roudolfus dux in regem eligitur. Wirsiburc obsidetur. Bellum iuxta Strowi, et aliud iuxta Fladecheim committitur. Aliud bellum iuxta Elstret fuit, in quo Roudolfus rex occisus est. Heinricus Romam obsedit, Wicbertum papam constituit. Herimannus rex eleuatur, et bellum inter Sweuos et Bawarios iuxta Hostetin geritur. Roma  capta, et pestilentia magna est facta. Herimannus rex orientalem Franciam hostiliter ingreditur. Heinricus de Italia reuersus Augustam obsidet, capit, deinde Saxoniam uastat. Bellum iuxta Bleichfelt geritur. Herimannus rex occiditur. Aliud bellum fuit iuxta Glicho oppidum inter Heinricum regem et Egchebertum marchionem. Eclypsis solis facta est. Counradus filius Heinrici rex constituitur, et patri rebellat. Pestilentia maxima facta est. Gregorio papa defuncto, ordinatur summus pontifex Otto Ostiensis episcopus qui et Urbanus. Hoc tempore globi ignei in celo emicuerunt, rursumque alia in celi parte se condiderunt. Mox de occidentis partibus  Hyspanie et Gallie populi et nationes, tribus et lingue, omnis sexus et etas egressi orientem petierunt, sepulchrum Domini Iherosolimis multo sanguine uisitauerunt. Urbanus papa moritur, et Paschalis constituitur. Heinricus filius Heinrici rex eligitur, et patri rebellans patrem capit, regalia ei tollit. Cometa diu uisa est. Heinricus iunior Coloniam obsidet: interim pater eius moritur, et Sphire sepelitur [96 1Kb] .

A. D. 1106. Heinricus filius Heinrici annis 23 [cf. Ann. Saxo 1107]. Hic dum in Goslariensi oppido conuentum [97 1Kb] habuisset [98 1Kb] , et iura regni prout uoluit disposuisset, subito [99 1Kb] nimia tempestas et horribilis fulgurum et coruscationum et tonitruorum [100 1Kb] exorta regem et omnem populum perterruit. Moxque capulus mucronis regis tactus ut cora liquescens  euanuit et pictura clipei eius deleta est. Deinde rex Flandriam cum ualida manu intrat, ferro et igne cuncta uastat, Roupertum comitem cum omni populo subiugat. Post hec Pannoniam cum exercitu aggreditur, sed nichil dignum memorie ibi geritur. Poloniam quoque cum multitudine ingreditur, qua preda et incendio uastata reuertitur. Deinde cum omni copia Italiam ingreditur, oppida, castella, municipia ferro ignique depopulatur, Rome a Pascali papa augustus consecratur, sed ipse papam comprehendit, clerum et populum terrore dispergit. Despoliata Urbe reuertitur, in sacerdotes Domini et principes crudeliter grassatur. Ob hoc principes contra eum iurant, et a regno armis propellunt. Bellum iuxta Welfesholz contra eum geritur, in quo uictus  patria pellitur. Terre motus factus est, et plura menia corruerunt, Paschalis papa moritur, et Gelasius eius loco constituitur. Quem Heinricus a Roma expulit, et Gregorium qui et Burdinus papam constituit. Defuncto Gelasio Calistus subrogatur, a quo Heinricus cum suo papa excommunicatur. Burdinus a Calisto capitur, monasterio cui nomen est Cauea intruditur. Post hec Heinricus ecclesie concessit, ut iure ecclesiastico episcopos et abbates electione cleri et populi constituat, electus a rege regalia accipiat, et ipse rex a Kalisto papa a banno absoluitur, et ecclesie pax redditur. Kalistus defungitur, Honorius subrogatur. Deinde facta est fames, quam secuta est tempestas horribilis multis diebus  tonitruorum et fulgurum et grandinis, et eclypsis solis per unam horam. Heinricus moritur, et Sphire sepelitur. Lotharius dux Saxonum in regnum eligitur.

A. D. 1125. Lotharius dux Saxonie regnat ann. 11. Huic rebellat Fridericus dux Sweuorum,  filius sororis Heinrici imperatoris. Tres soles uisi sunt in celo hora nona. Nortbertus episcopus in predicatione et religione clarus habetur. Lotharius cum exercitu Pemiam aggreditur, sed uictus et multis de suis occisis regreditur, Counradus frater ducis Friderici a Sweuis rex eleuatur. Sphira a Lothario contra Fridericum obsidetur, nec optinetur. [cf. ANSELM. Gemb. 1128.] Eo tempore uisum est celum ardere prima hora noctis. Deinde media nocte iterum incendium uisum est in celo. Iterum atque iterum idem a pluribus uisum est. Quadam nocte nimius splendor ut ignis uisus est a multis de celo cecidisse; fertur etiam grando magna ut oua anserum in aliquibus locis pluisse, inter quam et glacies pregrandis cedidit. Quedam uille contra flatum  uenti ex toto conflagrate sunt, et multa incendia extiterunt, inter que Traiectum exustum est, et Pardirbergensis ecclesia et multa sanctorum monasteria. [cf. ANSELM. 1131.] Lotharius denuo Sphiram obsidet et uictor optinet. Pestilentia sequitur et hominum et animalium, Honorius papa moritur, et duo pape ordinantur, scilicet Anacletus qui et Leo, quem Roma suscepit, et Innocentius quem ecclesia recepit. Item prima hora noctis celum uisum est quasi sanguine perfusum in aquilonari parte. Innocentius papa uenit in Gallias in ciuitatem Leodium, cui Lotharius rex occurrit cum omnibus episcopis Germanie, qui Innocentium papam eligunt, Anacletum respuunt, expeditionem in Italiam coniurant, ut Romam papam perducant. Interim Lotharius  cum exercitu Daniam adit, regem Danorum Nicolaum filiumque eius Magnum in deditionem cum obsidibus accepit, et uictor rediit. Deinde collecto exercitu Italiam petit, Romam cum papa Innocentio coronandus pergit. In itinere insidias ut dicitur Friderici ducis incurrit, unde offensus Augustam ciuitatem incendit, plures de ciuibus occidit, plurimos de suis amisit, in Italia uero maximam partem suorum amisit. Post multos labores Romam ingreditur, honorifice a senatu et populo Romano suscipitur, ab Innocentio papa augustus cum regina coronatur, cum pace regreditur . Eclipsis solis facta est 4 Nonas Augusti media die per unam fere horam, qualis per mille annos non est uisa. Denique  totum celum obscuratum est instar noctis, et stelle toto pene celo uise sunt. Tandem sol egressus de tenebris in modum stelle apparuit, deinde in modum noue lune, ad extremum propriam formam induit [cf. Cont. Mariani Scoti SS. u, 562].





DE LUMINARIBUS ECCLESIAE SIuE DE SCRIPTORIBUS ECCLESIASTICIS LIBELLI QUATUOR.




LIBELLUS I EX HIERONYMO SUBLECTUS.

 Rogo te, lector , ne huius opusculi laborem uilipendas. Ego quippe uigilaui ut tu dormias, ego laboraui ut tu quiescas. Tuus solummodo labor erit, ut perlegendo intelligentia replearis, et preditus, clarus ab omnibus habearis. Si autem  tabido corde et nebulosa facie his flosculis ornate contextis liuidum dentem imprimis, ac rosigerum sertum, candidulis liliis connexum, uenenata lingua carpis, inuidia quidem te ut proximum seruum caligini ignorantie inuoluet, me autem beneuolentia per lumen scientie ad gloriam et honorem perducet. In hoc libello omnes ecclesiasticos scriptores a tempore Christi usque ad nostra tempora nominatim expressi, quos ex Hieronymo, Gennadio, Isidoro, Beda et  aliis cognoscere potui.

CAP. I. Simon Petrus, filius Ioannis, prouincie Galilee, uico Bethsaida, frater Andree apostoli, et princeps apostolorum, scripsit duas epistolas, que canonice nominantur. Euangelium quoque Marci eius esse dicitur. Libri autem, de quibus unus Actorum eius inscribitur, alius Euangelii, tertius Predicationis, quartus Apocalypseos, quintus Iudicii, inter apocryphas scripturas repudiantur. Hic post episcopatum Antiochensis Ecclesie, ad expugnandum Simonem Magum Romam pergit, ibique uiginti annis cathedram episcopalem tenuit, usque ad quartum decimum annum Neronis, a quo et crucifixus est, Romeque sepultus .

 CAP. II. Iacobus, frater Domini, cognomento Iustus, Ioseph, ut quidam existimant, ex alia uxore, ut alii, Marie sororis matris Domini filius, scripsit unam de septem canonicis Epistolam. Hic post passionem Domini ab apostolis Hierosolymorum ordinatus episcopus, triginta annis rexit Ecclesiam, et iuxta templum Domini, ubi precipitatus fuerat, sepelitur .

CAP. III. Mattheus, qui et Leui, ex publicano apostolus, primus in Iudea Euangelium Christi Hebreis litteris composuit .

CAP. Iu. Iudas, frater Iacobi, unam de septem canonicis reliquit Epistolam .

 CAP. u. Paulus apostolus, qui antea Saulus, extra numerum duodecim apostolorum, de tribu Beniamin, et oppido Iudee Gischali, scripsit decem Epistolas ad Ecclesias: ad Romanos unam, ad Corinthios duas, ad Galatas unam, ad Ephesios unam, ad Philippenses unam, ad Colossenses unam, ad Thessalonicenses duas, ad Hebreos unam: preterea ad discipulos suos quatuor, Timotheo duas, Tito unam, Philemoni unam, ad Laodicenses unam, que quidem legitur, sed ab omnibus exploditur. Hic quarto decimo Neronis anno, eodem die quo Petrus, Rome pro Christo capite truncatur, et in uia Ostiensi sepelitur tricesimo septimo anno post passionem Domini .

CAP. uI. Barnabas, Cyprius, qui et Ioseph, leuites  cum Paulo gentium apostolus ordinatus, unam ad edificationem Ecclesie Epistolam composuit, que inter apocryphas scripturas legitur. .

CAP. uII. Lucas, medicus Antiochensis, sectator Pauli apostoli, scripsit Euangelium et Actus apostolorum Rome. Hic octuagesimo et quarto anno in Bithynia moritur, et postmodum Constantinopolim transfertur .

CAP. uIII. Marcus, discipulus et interpres Petri, Romanis scripsit Euangelium. Hic passus est octauo Neronis anno, et Alexandrie sepultus .

CAP. IX. Ioannes apostolus, filius Zebedei, et frater Iacobi, scripsit Asie episcopis Euangelium,  et Apocalypsim, et tres canonicas Epistolas. Hic sexagesimo octauo anno post passionem Domini sub Traiano moritur, et apud Ephesum sepelitur .

CAP. X. Hermas, cuius apostolus Paulus ad Romanos meminit, scripsit librum qui apellatur Pastor .

CAP. XI. Philo Iudeus, natione Alexandrinus, de genere sacerdotum, scripsit librum unum de uita nostrorum sub Marco degentium. Huius exstant preclara et innumerabilia opera: In quinque libros Moysi; De confusione linguarum, liber unus; De natura et inuentione, liber unus; De his que sensu  precamur et testamur, liber unus; De eruditione, liber unus; De herede diuinarum rerum, liber unus; De diuisione equalium et contrariorum, liber unus; De tribus uirtutibus, liber unus; Quare quorumdam in Scripturis mutata sint nomina, liber unus; De pactis, libri duo; De uita sapientis, liber unus; De tribus uirtutibus, liber unus; Quod somnia mittantur a Deo, libri quinque; Questionum et solutionum in Exodum libri quinque; De tabernaculo et Decalogo, libri quatuor; De uictimis et repromissionibus; De maledictis; De prouidentia; De Iudeis; De conuersatione uite Alexandri; Quod propriam rationem habeant muta animalia; Quod omnis insipiens seruus sit; De apostolicis uiris, quem inscripsit De contemplatiua uita; De agricultura duos; De  ebrietate duos. Hic conscripsit secundum librum Machabeorum  .

CAP. XII. Lucius Anneus Seneca, Cordubensis, Photini Stoici discipulus, et patruus Lucani pete. Scripsit quasdam epistolas ad Paulum apostolum, et Apostolus quasdam rescripsit .

CAP. XIII. Iosephus, Mathathie filius, ex Hierosolymis sacerdos, a uespasiano captus, scripsit Rome septem libros Iudaice captiuitatis, et alios uiginti quatuor Antiquitatum libros, ab exordio mundi usque ad quartum decimum annum Domitiani Cesaris, et duos conflictus aduersus Appionem, grammaticum Alexandrinum, et unum qui inscribitur De potentia, in quo digesta sunt Machabeorum martyria .

 CAP. XIu. Iustus Tiberiensis, de prouincia Galilee, scripsit Historiam Iudaicarum rerum, et quosdam commentariolos de Scripturis .

CAP. Xu. Clemens, cuius Apostolus ad Philippenses meminit, quartus post Petrum apostolum Rome episcopus , scripsit Epistolam ad Corinthiorum Ecclesiam, ualde utilem, et Itinerarium Petri, et Disputationem Petri et Appionis, et multa alia que inter apocrypha numerantur. .

CAP. XuI. Dionysius areopagita, philosophus, a Paulo apostolo conuersus, Athenis episcopus ordinatus, scripsit librum De hierarchia, et multa  alia  .

CAP. XuII. Ignatius, Antiochene Ecclesie post Petrum apostolum tertius episcopus, scripsit Ecclesie Ephesiorum epistolam, alteram ad Magnesianos, tertiam ad Trallenses, quartam ad Romanos, deinde  ad Philadelphios et Smyrneos. Hic passus est sub Traiano .

CAP. XuIII. Polycarpus, Ioannis apostoli discipulus, ab eo Smyrne episcopus ordinatus, scripsit ad Philippenses ualde utilem epistolam, et quedam de die Pasche. Hic sub Commodo pro Christo igni traditur .

CAP. XIX. Papias, Ioannis auditor, Hierapolitanus in Asia episcopus, quinque scripsit uolumina, que prenotauit: Explanatio sermonum Domini .

CAP. XX. Quadratus, apostolorum discipulus, Athenarum episcopus, scripsit librum pro Christiana religione ualde utilem, apostolica doctrina dignum .

 CAP. XXI. Aristides, Atheniensis philosophus eloquentissimus, scripsit uolumen, nostri dogmatis rationem continens .

CAP. XXII. Agrippa, cognomento Castor, uir ualde doctus, aduersus uiginti quatuor uolumina Basilidis heretici, que in Euangelium confecerat, fortissime disseruit .

CAP. XXIII. Egesippus, uicinus apostolicorum temporum, omnem a passione Domini usque ad suam etatem ecclesiasticorum actuum texens historiam, quinque libros composuit .

CAP. XXIu. Iustinus, philosophus, de Neapoli urbe Palestine, patre Prisco Bacchio, scripsit libros quatuor pro religione Christi contra gentes, et unum de monarchia Dei, et unum quem prenotauit Psalten,  et unum de anima, et dialogum contra Iudeos, et insignia uolumina contra Marcionem, et librum contra omnes hereses. Ad ultimum pro Christo sanguinem fudit .

CAP. XXu. Melito, Asianus, Sardensis episcopus, librum pro Christiano dogmate composuit. Scripsit etiam de Pascha duos libros; De uita prophetarum librum unum; De senibus unum; De corpore et anima unum; De baptismate unum; De ueritate unum; De generatione Christi unum; De prophetia sua unum; De hospitalitate unum; et alium librum qui Clauis inscribitur; De diabolo unum; De Apocalypsi Ioannis unum; eclogarum libros sex .

 CAP. XXuI. Theophilus, sextus Antiochene Ecclesie episcopus, contra Marcionem librum composuit, et ad Auctolycum tria uolumina, et contra heresim Hermogenis librum unum, et alios tractatus .

 CAP. XXuII. Apollinaris, Asie Hieropolitanus episcopus, insigne uolumen pro fide Christianorum edidit, et quinque libros aduersus gentes, et tres de ueritate, et duos aduersus Cataphrygas .

CAP. XXuIII. Dionysius, Corinthiorum Ecclesie episcopus, multas epistolas ad Ecclesias scripsit: in quibus est una ad Laodicenses  , alia ad Athenienses, tertia ad Nicomedienses, quarta ad Cretenses, quinta ad Ponti Ecclesias, sexta ad Ignosianos  , septima ad Romanos, octaua ad Chrysophoram, sanctam feminam. Sub Marco Antonino claruit .

CAP. XXIX. Pinytus, Cretensis, Cnossie urbis episcopus, scripsit ad Dionysium episcopum ualde  elegantem epistolam .

CAP. XXX. Tatianus heresiarcha infinita scripsit uolumina. Hic Iustini philosophi discipulus fuit; in rhetorica quam maxime floruit; nouam heresim condidit  .

CAP. XXXI. Philippus, Cretensis, Gortine urbis episcopus, preclarum aduersus Marcionem edidit librum .

CAP. XXXII. Musanus, non ignobilis scriptor, confecit librum aduersus quosdam, qui ad heresim Tatianam declinauerunt .

CAP. XXXIII. Modestus aduersus Marcionem fecit librum, et alia quedam .

CAP. XXXIu. Bardesanus, in Mesopotamia clarus,  infinita aduersus pene omnes hereticos scripsit uolumina. Hic nimis eloquens fuit, et nouam heresim condidit .

CAP. XXXu. uictor, tertius decimus Romane urbis episcopus, de Pascha, et alia quedam scripsit uolumina .

CAP. XXXuI. Ireneus, Lugdunensis Gallie episcopus, scripsit aduersus hereses libros quinque, contra gentes uolumen breue, De disciplina aliud, et ad Martianum fratrem de apostolica predicatione, librum uariorum tractatuum, ad Blastum de schismate, ad Florinum de monarchia, de ogdoade egregium documentum; et quedam ad uictorem papam de Pascha .

CAP. XXXuII. Pantenus, Stoice secte discipulus,  tam in sanctis Scripturis quam in seculari litteratura eruditus, Alexandrie multos commentarios in sanctam Scripturam fecit. Hic ad Indiam missus, ubi Bartholomeus docuit, ubi Euangelium Matthei reperit, quod et secum detulit .

CAP. XXXuIII. Rhodon, genere Asianus, a Tatiano in Scripturis Rome eruditus, edidit plurima, precipuumque aduersus Marcionem opus; sed et in Hexemeron elegantes tractatus composuit, et aduersus  uersus Cataphrygas insigne uolumen. Sub Commodo floruit .

CAP. XXXIX. Clemens, Alexandrine Ecclesie presbyter, Panteni auditor, post eum ecclesiasticam scholam tenens, scripsit insignia uolumina, plena eruditionis et eloquentie, tam de Scripturis diuinis, quam de secularis litterature instrumento. E quibus sunt illa Stromatum et Informationum libri octo, De pedagogis unus, De Pascha unus, De ieiunio unus, De disceptatione unus, et alius qui inscribitur: Quisnam ille diues sit qui saluetur; De obtrectatione liber unus; De canonibus ecclesiasticis unus. Huius discipulus fuit Origenes .

CAP. XL. Miltiades scripsit precipuum uolumen  aduersus Montanum et Priscam et Maximillam, et alios libros aduersus gentes et Iudeos .

CAP. XLI. Apollonius, uir disertissimus, scripsit aduersus Montanum et Priscam et Maximillam insigne et magnum uolumen. Contra hunc scripsit Tertullianus. Hic claruit sub Seuero .

CAP. XLII. Serapion, Antiochie episcopus, scrisit epistolam ad Caricum et Ponticum de heresi Montani. Ad Domnionem quoque librum composuit, et unum De euangelio, et alias breues epistolas .

CAP. XLIII. Apollonius, Romane urbis senator, insigne uolumen pro fide nostra composuit. Hic sententia senatus pro Christo capite truncatur .

CAP. XLIu. Theophilus, Cesaree Palestine, que olim Turris Stratonis uocabatur, episcopus, de Pascha synodicam et ualde utilem composuit epistolam .

CAP. XLu. Bacchylus, Corinthiorum episcopus, elegantem librum de Pascha composuit .

CAP. XLuI. Polycrates, Ephesiorum episcopus, scripsit synodicam epistolam ad uictorem Romanum episcopum .

CAP. XLuII. Heraclius in Apostolum commentarios composuit .

CAP. XLuIII. Maximinus famosam questionem  insigni uolumine uentilauit: Unde malum, et quod materia a Deo facta sit .

CAP. XLIX. Candidus in Hexemeron pulcherrimos tractatus edidit .

CAP. L. Appion similiter in Hexemeron tractatus fecit .

CAP. LI. Sextus sub Seuero scripsit librum De resurrectione .

CAP. LII. Brabianus quedam opuscula ad Christianum dogma pertinentia edidit .

 CAP. LIII. Iudas plenissime disputauit de septuaginta hebdomadibus apud Danielem, et Chronica usque ad Seuerum perduxit .

CAP. LIu. Tertullianus, presbyter prouincie Africane, ciuitatis Carthaginiensis, patre centurione proconsulari, acris et uehementis ingenii, multa scripsit uolumina. Specialiter autem aduersus Ecclesiam texuit uolumina: De pudicitia, De persecutione, De ieiuniis, De monogamia, De ecstasi libros quinque, et sextum aduersus Apollonium, et multa alia, que non exstant, uolumina .

CAP. Lu. Origenes, qui et Adamantius, Leoinde patre, matre . . . . . , Alexandrie, a Demetrio eiusdem urbis episcopo in locum Clementis presbyteri confirmatus, tantum in Scripturis habuit studii, ut Hebream  linguam contra etatis gentisque sue naturam edisceret; et exceptis septuaginta Interpretibus alias quoque editiones in unum congregaret, Aquile scilicet Pontici proselyti, et Theodotionis Ebionei et Symmachi eiusdem dogmatis. In Euangelium quoque Mattheum scripsit commentarios. Preterea quintam, et sextam, et septimam editionem cum ceteris comparauit. Dialecticam quoque et geometriam, et arithmeticam et astronomiam, musicam et grammaticam, et rhetoricam, omniumque philosophorum sectas ita didicit, ut studiosos quoque secularium litterarum sectatores haberet, concursusque ad eum mirifice fierent. Sex millia librorum scripsit. Sub Seuero floruit .

CAP. LuI. Ammonius, uir disertus et ualde eruditus,  in philosophia clarus, Alexandrie inter multa ingenii sui preclara monumenta etiam de consonantia Moysi et Iesu elegans opus composuit, et euangelicos canones excogitauit, quos postea secutus est Eusebius Cesariensis .

CAP. LuII. Ambrosius, primum Marcionites, deinde ab Origene correctus, Ecclesie Alexandrine diaconus, multas epistolas ad Origenem scripsit. Ad hunc Origenes infinita dictauit uolumina .

CAP. LuIII. Tripho, Origenis auditor, in Scripturis eruditissimus, multa fecit opuscula, precipue librum quem composuit De uacca rufa, in Deuteronomio; De diuisione columbe et turturis ab Abraham  .

CAP. LIX. Minutius Felix, Rome insignis causidicus, scripsit altercationis Dialogum, Christiani et heretici disputantis, et librum De fato contra mathematicos .

CAP. LX. Gaius aduersus Proculum, Montani sectatorem, ualde insignem habuit disputationem .

CAP. LXI. Beryllus, Arabie Bostrenus episcopus, in quamdam heresim lapsus, ab Origene correctus, scripsit uaria opuscula, et maxime epistolas. Exstat et Dialogus Origenis et Berylli .

CAP. LXII. Hippolytus, cuiusdam urbis episcopus, scripsit de Pascha et temporibus, et nonnullos in Scripturas commentarios; in Hexemeron; in Exodum;  in Cantica canticorum; in Genesim; in Zacariam; de Psalmis; in Isaiam; in Danielem; in Apocalypsim; in Prouerbia; in Ecclesiasten; de Saul et Pythonissa; De Antichristo; De resurrectione; contra Marcionem; De Pascha; aduersum omnes hereses narrationem; De laude Saluatoris .

CAP. LXIII. Alexander, Cappadocie episcopus, scripsit epistolam ad Antiochenses, aliam ad Origenem, aliam ad Demetrium, et alias ad diuersos epistolas. Hic sub Decio martyrio coronatur .

CAP. LXIu. Iulius Africanus scripsit quinque de temporibus uolumina. Hic sub Aurelio imperatore suscepit legationem pro instauratione urbis Emaus, que postea Nicopolis est appellata .

CAP. LXu. Geminus, Antiochene Ecclesie presbyter, quedam ingenii sui monumenta composuit .

CAP. LXuI. Theodorus, qui postea Gregorius appellatus est, Neocesaree Ponti episcopus, Origenis auditor, scripsit Metaphrasin in Ecclesiasten, breuem quidem, sed ualde utilem, et alias de fide epistolas .

CAP. LXuII. Cornelius, Romane urbis episcopus, scripsit epistolam ad Fabium Antiochene Ecclesie episcopum, de synodo Romana et Italica, aliam de Nouatiano, et de his qui lapsi sunt: tertiam de gestis synodi, quartam ad eumdem Nouatum et Fabium, ualde prolixam .

 CAP. LXuIII. Cecilius Cyprianus, Africus, Carthagineinsis episcopus, multa composuit opera que sole sunt clariora. Passus est sub ualentiniano, quo Cornelius Rome .

CAP. LXIX. Pontius, diaconus Cypriani, egregium uolumen uite et passionis Cypriani reliquit .

CAP. LXX. Dionysius, Alexandrine urbis episcopus, Origenis insignissimus auditor, scripsit quatuor libros ad Dionysium Romane urbis episcopum, et ad Laodicenses De penitentia; item Canonem de penitentia; ad Origenem De martyrio; ad Armenios De penitentia et de ordine delictorum; De natura ad Timotheum, et De tentationibus ad Euphanorem,  ad Basilidem quoque multas epistolas .

CAP. LXXI. Nouatianus, Romane urbis presbyter, aduersus Cornelium cathedram sacerdotalem inuadens, lapsos recipere nolens, scripsit De Pascha, de Sabbato, De oratione, De cibis Iudaicis; De Attalo, multaque alia, et De Trinitate grande uolumen, quod plurimi Cypriani existimant .

CAP. LXXII. Malchion, disertissimus Antiochene Ecclesie presbyter, dialogum aduersus Paulum Samosatenum disputauit .

CAP. LXXIII. Archelaus, episcopus Mesopotamie, librum aduersum Manicheum composuit .

CAP. LXXIu. Anatolius Alexandrinus Laodicee  Syrie episcopus, uolumen de Pascha composuit; decem libros de arithmetica, geometria, astronomia, grammatica, rhetorica, dialectica .

CAP. LXXu. uictorinus, Pictauiensis episcopus, scripsit commentarios in Genesim, in Exodum, in Leuiticum, in Isaiam, in Ezechielem, in Habacuc, in Ecclesiasten, in Cantica canticorum, in Apocalypsim Ioannis, et aduersum omnes hereses, et multa alia; ad extremum martyrio coronatur .

CAP. LXXuI. Pamphilus presbyter, Eusebii Cesariensis episcopi necessarius, tanto bibliothece diuine amore flagrauit, ut maximam partem Origenis uoluminum sua manu conscripserit, et in duodecim prophetas uiginti quinque questionum Origenis  uolumina. Sub Maximo passus est martyrio pro Christo .

CAP. LXXuII. Pierius, Alexandrine Ecclesie presbyter, scripsit longissimum tractatum in Osee prophetam, et alios diuersos tractatus, tanta sermonis elegantia, ut iunior Origenes uocaretur .

CAP. LXXuIII. Lucianus, uir disertissimus, Antiochene Ecclesie presbyter, postmodum Nicomedie episcopus, magno Scripturarum studio laborans, scripsit librum De fide, et epistolas ad nonnullos. Passus est sub Maximino, et Helenopoli sepultus .

CAP. LXXIX. Phileas, de urbe Aegypti que uocatur  Thmuis, nobili genere, magnis opibus, elegantissimum librum de martyrum laude composuit. Hic pro Christo capite truncatur .

CAP. LXXX. Arnobius rhetor scripsit aduersus gentes duo uolumina .

CAP. LXXXI. Firmianus, qui et Lactantius, Arnobii discipulus, scripsit in scholis Africe Itinerarium hexametris uersibus: et alium librum qui inscribitur Grammaticus, et alium pulcherrimum De ira Dei, et Institutionum diuinarum aduersus gentes libros septem; ad Asclepiadem duos; ad Demetrium, auditorem suum, epistolarum libros septem; De persecutione unum: ad Probum epistolarum libros  quatuor: ad Seuerum epistolarum libros duos; ad Demetriadem De opificio Dei, uel formatione hominis librum unum. Hic magister Cesaris Crispi, filii Constantini, fuit .

CAP. LXXXII. Eusebius, Cesaree Palestine episcopus, in Scripturis diuinis studiosissimus, et bibliothece diuine cum Pamphilo Martyre diligentissimus inuestigator, edidit infinita uolumina, de quibus hec sunt: Euangelice expositionis libri uiginti; euangelicarum Questionum libri quindecim; Theophanie libri quinque; ecclesiastice Historie libri decem; omnimoda Historia, et eius breuiarium; De Euangeliorum dissonantia, et in Isaiam libri decem, et contra Porphyrium, qui eodem tempore scribebat in Sicilia , libri triginta. Topicorum  liber unus: pro Origene libri sex: De uita Pamphili martyris tres; De martyribus, et alia opuscula, et in centum quinquaginta Psalmos eruditissimi commentarii, et alia multa. Floruit maxime sub Constantino, et ob amicitiam Pamphili martyris, cognomentum ab eo Eusebius Pamphili sortitus est .

CAP. LXXXIII. Reticius, Augustodunensis episcopus, scripsit commentarios in Cantica canticorum, et aliud grande uolumen aduersus Nouatianum .

CAP. LXXXIu. Methodius, Olympi Lycie, et postea Tyri episcopus, nitidi compositique sermonis aduersus Porphyrium confecit libros, et Symposion decem uirginum; De resurrectione opus egregium;  contra Origenem, et aduersus eumdem de Pythonissa; De anime exitu; in Genesim; in Cantica canticorum commentarios, et multa alia. Sub Decio et ualeriano martyrio coronatus est .

CAP. LXXXu. Iuuencus, nobilissimi generis Hispanus presbyter, quatuor Euangelia hexametris uersibus quatuor libris composuit, et nonnulla eodem metro ad sacramentorum ordinem pertinentia Floruit sub Constantino .

CAP. LXXXuI. Eustathius, genere Pamphylius, primum Beree Syrie, deinde Antiochie episcopus, multa composuit aduersus Arianorum dogmata, et De anima uolumina, et aduersus Origenem; et infinitas  epistolas .

CAP. LXXXuII. Marcellus, Ancyranus episcopus, sub Constantino et Constantio multa diuersarum expositionum scripsit uolumina, et maxime aduersum Arianos .

CAP. LXXXuIII. Athanasius, Alexandrine urbis episcopus, sub Constante scripsit duos libros aduersum gentes; contra ualentem et Ursacium librum unum; De uirginitate librum unum; De persecutionibus Arianorum plurimos; De Psalmorum titulis; Historiam Antonii monachi, et multa alia .

CAP. LXXXIX. Antonius monachus  misit  septem epistolas ad diuersa monasteria, apostolici sensus et sermonis .

CAP. XC. Basilius, Ancyranus, episcopus arcis Mechee, sub Constantio scripsit contra Marcellum, et De uirginitate librum, et nonnulla alia .

CAP. XCI. Theodorus, Heraclie Thraciarum episcopus, elegantis apertique sermonis edidit sub Constantio commentarios in Mattheum, in Ioannem, in Apostolum .

CAP. XCII. Eusebius, Emisenus episcopus, elegantis et rhetorici ingenii, innumerabiles confecit libros; e quibus precipui sunt, aduersus Iudeos et gentes, ad Nouatianos, in Epistolam ad Galatas libri  decem, in Euangelia homilie plurime, sed breues. Floruit sub Constantio .

CAP. XCIII. Triphyllius, Cypri Ledrensis  siue , episcopus eloquentissimus, sub Constantio scripsit commentarios in Cantica canticorum et multa alia .

CAP. XCIu. Donatus, a quo Donatiani per Africam, sub Constantio multa scripsit opuscula, ad suam heresim pertinentia, et de Spiritu sancto librum, Ariano dogmati congruentem .

CAP. XCu. Asterius, Ariane factionis philosophus, sub Constantio scripsit in Epistolam ad Romanos: in Euangelia; in Psalmos commentarios et alia multa .

CAP. XCuI. Lucifer, Calaritanus episcopus, contra  Constantium imperatorem scripsit libros .

CAP. XCuII. Eusebius, natione Sardus, ex lectore urbis Rome uercellensis episcopus, ob confessionem fidei a Constantio principe Scythopolim, inde in Cappadociam relegatus, sub Iuliano imperatore reuersus, edidit in Psalmos commentarios Eusebii Cesariensis .

CAP. XCuIII. Fortunatius  , natione Afer, Aquileiensis episcopus, sub Constantino scripsit commentarios in Euangelia, titulis ordinatis .

CAP. XCIX. Achatius  , Cesariensis Palestine episcopus, elaborauit in Ecclesiasten octodecim uolumina, ad dogma populorum sex. Preterea multos diuersosque tractatus composuit. In tantum autem  sub Constantio imp. claruit, ut in locum Liberii episcopi Felicem Arianum episcopum constituerit .

CAP. C. Serapion Themuseos  episcopus, qui ob elegantiam ingenii cognomen Scholastici accepit, charus Antonii monachi, edidit aduersus Manicheum egregium librum; De Psalmorum titulis unum; et ad diuersos utiles epistolas. Sub Constantio claruit .

CAP. CI. Hilarius, Pictauiensis episcopus, factione Saturnini Arelatensis episcopi, de synodo Biterrensi in Phrygiam relegatus, sub ualentiniano confecit duodecim libros aduersus Arianos, et alium librum De synodis, quem ad Galliarum episcopos scripsit: in Psalmos commentarios, in primum uidelicet  et secundum, et a quinquagesimo primo usque ad sexagesimum secundum, et a centesimo octauo usque ad extremum. In quo opere imitatus Origenem, nonnulla etiam de suo addidit. Scripsit duos libros ad Constantium, et unum aduersus ualentem et Ursacium, historiam Ariminensis et Seleuciensis synodi continentem: et ad prefectum Sallustium, siue contra Dioscorum, et librum Hymnorum, et alium Mysteriorum, et commentarium in Mattheum, et tractatus in Iob, et elegantem librum contra Auxentium, et nonnullas ad diuersos epistolas,  et librum in Cantica canticorum .

CAP. CII. uictorinus, natione Afer, Rome sub Constantio rhetoricam docens, scripsit aduersus Arianum libros more dialectico ualde obscuros, qui inde ab eruditis non intelliguntur; et commentarios in Apostolum .

CAP. CIII. Titus, Bostrenus episcopus, sub Iuliano fortes aduersus Manicheos scripsit libros et nonnulla alia uolumina .

CAP. CIu. Damasus, Rome urbis episcopus, sub Theodosio, multa et breuia uolumina heroico metro edidit .

CAP. Cu. Apollinaris, Laodicenus Syrie episcopus, patre presbytero, sub Theodosio innumerabilia in sanctas Scripturas composuit, et contra Porphyrium  triginta libros .

CAP. CuI. Gregorius, Beaticus, Eliberi episcopus, diuersos tractatus composuit et De fide elegantem librum .

CAP. CuII. Pacianus, in Pyreneis iugis Barcinone episcopus, tam uita quam sermone clarus, scripsit uaria opuscula contra Nouatianos, sub Theodosio .

CAP. CuIII. Photinus, Marcelli discipulus, Sirmii episcopus ordinatus, in heresim Hebionis lapsus, plura scripsit uolumina, in quibus uel precipui sunt contra gentes; et ad ualentinianum liber .

CAP. CIX. Phebadius, Agenni Galliarum episcopus,  edidit contra Arianos librum, et alia multa 

CAP. CX. Didymus Alexandrinus, captus a parua etate oculis, et ob hoc quoque elementorum penitus ignarus, tantum miraculum sui omnibus prebuit, ut dialecticam et geometriam, que uel maxime uisu indiget, usque ad perfectum didicerit. Hic plurima opera nobiliaque conscripsit; commentarios in Psalmos; commentarios in Euangelium Matthei et Ioannis; De dogmatibus, et contra Arianos libros duos; De Spiritu sancto librum unum, in Isaiam tomos octodecim; in Osee libros tres; in Zacariam quinque, et commentarios in Iob et multa alia .

CAP. CXI. Optatus, Afer, Mileuitanus episcopus,  sub ualente scripsit libros sex, aduersum Donatiane partis calumniam .

CAP. CXII. Aquillius Seuerus, Hispanus, sub ualentiniano composuit uolumen, quasi Hodeporicum, totius uite sue statum continens, tam prosa quam uersibus, quod uocauit Catastrophen .

CAP. CXIII. Cyrillus, Hierosolyme episcopus, sepe pulsus ab Ecclesia et receptus, sub Theodosio scripsit quedam uolumina .

CAP. CXIu. Euzoius episcopus uarios et multiplices  tractatus composuit .

CAP. CXu. Epiphanius, Cypri Salamine episcopus, scripsit aduersus omnes hereses libros, et multa alia .

CAP. CXuI. Ephrem, Edessene Ecclesie diaconus, multa composuit opuscula, et de Spiritu sancto .

CAP. CXuII. Basilius, Cesaree Cappadocie, que prius Mazaca uocabatur episcopus, egregios contra Eunomium elaborauit libros, et De sancto Spiritu uolumen, et in Hexemeron homilias nouem, et uarios tractatus. Claruit sub Gratiano .

CAP. CXuIII. Gregorius Nazianzenus, uir eloquentissimus, ad triginta millia uersuum, omnia  opera sua composuit. E quibus illa sunt: De morte fratris Cesarii; laudes Machabeorum; laudes Cypriani; laudes Athanasii; laudes Maximi philosophi, et postea episcopi, et librum hexametro uersu uirginitatis et Nuptiarum, contra se disserentium; aduersus Eunomium libri duo; De Spiritu sancto liber unus; contra Iulianum imperatorem liber unus. Sub Theodosio floruit .

CAP. CXIX. Lucius, Alexandrinus episcopus, Ariane partis, composuit solemnes epistolas de Pascha, et non paucos uariarum expositionum libellos .

CAP. CXX. Diodorus, Tarsensis episcopus, commentarios in Apostolum fecit, et multa alia .

CAP. CXXI. Eunomius, Ariane partis Cyzicenus episcopus, multa contra Ecclesiam scripsit. Responderunt ei Apollinaris, Didymus, Basilius Cesariensis, et Gregorius Nazianzenus, et Nyssenus .

CAP. CXXII. Priscillianus, Abile episcopus, qui factione Idacii et Ithacii Treueris a Maximo cesus est, edidit multa opuscula .

CAP. CXXIII. Latronianus, prouincie Hispanie, uir ualde eruditus, et in metrico opere ueteribus comparandus, cesus et ipse Treueris cum Priscilliano,  diuersis metris edidit multa opera .

CAP. CXXIu. Tiberianus, Beticus, scripsit Apologeticum tumenti compositoque sermone .

CAP. CXXu. Ambrosius, Mediolanensis episcopus, scripsit Hexemeron, et librum De officiis, et unum De sacramentis, et multa alia egregia .

CAP. CXXuI. Euagrius, Antiochie episcopus, acris et feruentis ingenii, diuersarum expositionum tractatus edidit, et uitam B. Antonii de Greco in Latinum transtulit .

CAP. CXXuII. Ambrosius Alexandrinus, auditor Didymi, aduersum Apollinarem uolumen multorum  uersuum de dogmatibus scripsit, et commentarios in Iob .

CAP. CXXuIII. Maximus philosophus, natus Alexandrie, Constantinopoli episcopus ordinatus et pulsus, insignem De fide aduersum Arianos scripsit librum, quem Gratiano imperatori edidit .

CAP. CXXIX. Gregorius, Nyssenus episcopus, frater Basilii Cesariensis, Hieronymo et Gregorio Nazianzeno legit libros contra Eunomium; qui et alia multa scripsit .

CAP. CXXX. Ioannes  , Antiochene Ecclesie presbyter, Eusebii Emeseni, Diodorique [al. Theodorique] sectator, multa composuit opuscula .

 CAP. CXXXI. Gelasius, Cesaree Palestine episcopus, post Eunomium  episcopum, accurati limatique sermonis scripsit quedam capitula .

CAP. CXXXII. Theotimus, Scythie Tomorum episcopus, in morem dialogorum et ueteris eloquentie breues commaticosque tractatus edidit .

CAP. CXXXIII. Dexter, Paciani filius, clarus apud seculum, et Christi fidei deditus, texuit omnimodam historiam .

CAP. CXXXIu. Amphilochius, Iconii episcopus,  edidit librum de Spiritu sancto .

CAP. CXXXu. Sophronius, uir apprime eruditus, laudes Bethlehem adhuc puer, et de subuersione Serapis insignem librum composuit, et opera Hieronymi in Grecum transtulit .

CAP. CXXXuI. Hieronymus natus patre Eusebio, oppido Stridonis in Pannonie confiniis, scripsit sub Theodosio uitam Pauli monachi; epistolarum ad diuersos librum unum; ad Heliodorum exhortatoriam; altercationem Luciferiani et orthodoxi; Chronicon omnimode historie; in Hieremiam et Ezechielem homilias Origenis uiginti sex uertit; De Seraphin, De Osanna; De frugi et luxurioso filio; De tribus questionibus ueteris legis homilias tres,  in Cantica canticorum duas; aduersus Heluidium unam epistolam de sancta Maria; ad Eustochium  de uirginitate seruanda unam; ad Marcellam epistolarum librum unum; consolatoriam de morte filie, ad Paulam, unam; in Epistolam Pauli ad Galatas commentariorum libros quatuor; item in Epistolam ad Ephesios libros tres, in Epistolam ad Titum librum unum; in Epistolam ad Philemonem librum unum; in Ecclesiasten commentarios; Questionum Hebraicarum in Genesim librum unum; de locis librum unum; de Spiritu sancto librum unum; in Lucam homilias triginta octo; in Psalmos, a decimo usque ad sextum decimum, tractatus septem; de captiuo monacho; uitam beati Hilarionis, uitam Paule. Nouum Testamentum de Greco, uetus de Hebreo in Latinum transtulit; duodecim prophetas exposuit, infinitas epistolas et alia innumerabilia  composuit .



LIBELLUS II EX GENNADIO SUBLECTUS.


 CAP. I. Iacobus, cognomento Sapiens, Nisibene nobilis Persarum ciuitatis episcopus, sub Maximiano confessor, scripsit uiginti sex libros; item De fide contra omnes hereses, De caritate generali, De ieiunio, De oratione, De dilectione erga proximum speciali, De resurrectione, De uita post mortem, De humilitate, De patientia, De penitentia, De satisfactione, De uirginitate, De sensu anime, De circumcisione, De azymo benedicto in Isaia, De Christo quod Filius Dei sit et consubstantialis Patri; De castitate aduersus gentes, De constructione tabernaculi, De gentium conuersatione, De regno Persarum, De persecutione Christianorum. Scripsit et Chronica. Sub Constantio moritur .

CAP. II. Iulius, urbis Rome episcopus, scripsit ad Dionysium quemdam de Incarnatione Domini epistolam unam .

CAP. III. Paulonas presbyter, discipulus beati Ephrem, homo ualde acris ingenii, et in diuinis doctus Scripturis, ab Ecclesia se separans, scripsit multa fidei contraria .

CAP. Iu. uitellius, Afer, Donatianorum schisma defendens, scripsit aduersum gentes, et aduersum nos, uelut traditores, in persecutione, diuinarum Scripturarum; et ad regulam ecclesiasticam pertinentia multa disseruit. Sub Constante claruit. .

CAP. u.---Macrobius presbyter, et ipse Donatista,  postea in urbe Roma occulte episcopus, scripsit ad confessores et ad uirgines librum unum, moralis quidem, sed ualde necessarie doctrine .

CAP. uI. Heliodorus presbyter scripsit librum De naturis rerum exordialium .

CAP. uII. Pachomius monachus, fundator cenobiorum Aegypti, scripsit Regulam utrique generi monachorum aptam, quam angelo dictante perceperat.  Scripsit et ad collegas prepositure sue epistolas, in quibus alphabetum mysticis tectum mysteriis, uel humane consuetudinis excedentem intelligentiam clausit, solis, credo, eorum genere uel meritis manifestatum. Scripsit et de Pascha .

CAP. uIII. Theodorus presbyter, successor Pachomii, scripsit ad alia monasteria epistolas, sanctarum Scripturarum sermone digestas .

CAP. IX. Oriesiesis monachus, amborum supradictorum collega, uir in Scripturis ad perfectum instructus, composuit librum diuino conditum sale, totiusque monastice discipline instrumentis constructum; in quo totum pene uetus et Nouum Testamentum  compendiose est compositum .

CAP. X. Macarius ille Aegyptius, signis et uirtutibus clarus, unam tantum ad iuniores sue professionis scripsit epistolam .

CAP. XI. Euagrius monachus, supradicti Macarii familiaris discipulus, diuina et humana litteratura insignis, scripsit multa necessaria monachis, scilicet uitas Patrum, et aduersum octo principalium uitiorum suggestiones, octo ex sacrarum Scripturarum testimoniis libros. Composuit et cenobitis ac synoditis doctrinam aptam uite communi: et ad uirgines Deo sacratas libellum unum, competentem religioni et sexui. Edidit et paucas sententiolas ualde obscuras, et, ut ipse ait, solis monachorum cordibus cognoscibiles .

 CAP. XII. Theodorus, Antiochene Ecclesie presbyter, uir scientia cautus, et lingua disertus, scripsit, aduersus Apollinaristas et Eunomianos, De Incarnatione Domini libros quindecim, ad quindecim millia uersuum continentes .

CAP. XIII. Prudentius, uir seculari litteratura eruditus, composuit Dittocheum. de toto ueteri Testamento, personis excerptis. Commentatus est autem et in morem Grecorum Hexemeron de  mundi fabrica. Composuit et libellos, quos Grece pretitulauit , , , id est, De diuinitate, De compugnantia animi, De origine peccatorum. Fecit et in laudem martyrum librum unum, et alterum aduersus Symmachum 

CAP. XIu. Audentius, episcopus Hispanus, scripsit aduersum Manicheos, et Sabellianos, et Arianos, maxime contra Photinianos .

CAP. Xu. Commodianus quidam scripsit librum aduersus paganos .

CAP. XuI. Faustinus presbyter scripsit, ad personam Flaccille regine, aduersum Arianos et Macedonianos libros septem, et unum ualentiniano et Theodosio imperatoribus .

 CAP. XuII. Ruffinus, Aquileiensis Ecclesie presbyter, non minima pars doctorum Ecclesie, in transferendo de Greco in Latinum elegans habens ingenium, maximam partem Grecorum bibliothece Latinis exhibuit: Basilii uidelicet Cesariensis episcopi, Gregorii Nazianzeni eloquentissimi hominis, Clementis Romani Recognitionum libros, Eusebii Cesariensis Palestine historie nouem libros, quibus duos addidit; Sixti philosophi sententias, [Pamphili] aduersus mathematicos. Origenis autem non omnia, quia et Hieronymus aliquanta transtulit. Symbolum sic exposuit, ut in eius expositione alii nec exposuisse credantur. Disseruit et Benedictionem Iacob super patriarchas, triplici modo, id est historico, morali et mystico sensu. Scripsit et epistolas  ad timorem Dei hortatorias multas. Suo obtrectatori duobus uoluminibus respondit .

CAP. XuIII. Tichonius, natione Afer, in diuinis litteris eruditus, in secularibus non ignarus, in ecclesiasticis negotiis studiosus, scripsit De bello intestino libros tres, et Expositiones diuersarum causarum. Composuit et regulas octo ad inuestigandum intelligentiam Scripturarum, quas in uno uolumine conclusit. Exposuit et Apocalypsim Ioannis ex integro, nichil in ea carnale, sed totum intelligens spiritale. Sub Theodosio floruit .

CAP. XIX. Seuerus presbyter, cognomento Sulpitius, Aquitanice prouincie, uir genere et litteris  nobilis, scripsit uitam Martini Turonensis episcopi, et Paulini Nolensis  ; et sorori sue epistolas multas hortatorias ad amorem Dei et contemptum mundi. Scripsit et ad Paulinum duas, et ad alios alias. Sub Arcadio claruit .

CAP. XX. Antiochus scripsit aduersus auaritiam  unum et longum uolumen, et homiliam de ceco nato. Sub Arcadio moritur .

CAP. XXI. Seuerianus Gauellensis  ecclesie Episcopus, in diuinis Scripturis eruditus, et in homiliis mirabilis declamator, frequenter a Ioanne episcopo, et imperatore Arcadio, ad faciendum sermonem Constantinopolim uocatus, scripsit expositionem in Epistolam ad Galatas, De baptismo et Epiphanie solemnitate libellum gratissimum .

CAP. XXII. Niceas, Romaciane ciuitatis episcopus, composuit simplici et nitido sermone sex competentes ad baptismum instructionis libellos. Ex quibus primus est de competentibus baptismi; secundus de gentilitatis erroribus; tertius de fide unice  maiestatis; quartus aduersus genealogiam  , quintus de symbolo; sextus de agni Paschalis uictima. Condidit et ad lapsam uirginem libellum, pene omnibus labentibus emendationis incentiuum .

CAP. XXIII. Olympius, natione Hispanus, episcopus, scripsit librum Fidei aduersus eos qui naturam, et non arbitrium in culpam uocant .

CAP. XXIu. Bachiarius, uir Christiane philosophie nitidus et expeditus, edidit grata opuscula De fide .

CAP. XXu. Sabbatius, Gallicane Ecclesie episcopus, rogatus a quadam casta et Deo dicata uirgine, Secunda nomine, composuit librum De fide aduersus  Marcionem, et ualentinum eius auctorem, et aduersus Eunomium, et eius magistrum Aetium .

CAP. XXuI. Isaac scripsit De tribus personis sancte Trinitatis et Incarnatione Domini librum obscurissime disputationis et inuoluti sermonis .

CAP. XXuII. Ursinus monachus scripsit aduersus eos qui hereticos rebaptizandos decernunt .

CAP. XXuIII. Macarius alius monachus scripsit in urbe Roma aduersum mathematicos librum .

CAP. XXIX. Heliodorus alius, Antiochie presbyter,  edidit de uirginitate egregium et sanctis Scripturis instructum uolumen .

CAP. XXX. Ioannes  , Hierosolymorum episcopus, scripsit aduersus obtrectatores studii sui librum; dicens se Origenis ingenium, non fidem secutum .

 CAP. XXXI. Paulus episcopus scripsit de penitentia libellum .

CAP. XXXII. Heluidius, Auxentii discipulus, Symmachi imitator, scripsit de S. Maria librum erroris plenum. Cui Hieronymus respondit libello doctrina pleno .

CAP. XXXIII. Theophilus, Alexandrine ciuitatis episcopus, scripsit aduersus Origenem grande uolumen, et aliud aduersus Anthropomorphitas hereticos, qui Deum humana figura et membris constare credunt, et Paschalem Cyclum, et tres libros De fide edidit .

CAP. XXXIu. Eusebius scripsit De crucis Domini mysterio et apostolorum constantia .

CAP. XXXu. uigilantius presbyter, natione Gallus,  Hispanie Barcilonensis parochie ecclesiam tenens, scripsit quedam heresi plena: cui Hieronymus respondit .

CAP. XXXuI. Simplicianus, episcopus Mediolanensis, multis epistolis hortatus est Augustinum, adhuc presbyterum, agitare ingenium, ut nouus quidam Ambrosius, Origenis compulsor operis, uideretur .

CAP. XXXuII. uigilius episcopus scripsit, ad Simplicianum, in laudem martyrum libros quinque .

CAP. XXXuIII. Augustinus, Afer, Hipponensis oppidi episcopus, uir eruditione diuina et humana orbi clarus, fide integer, et uita purus, scripsit tanta quanta nec inueniri possunt; quindecim libros  De Trinitate; uiginti duos De ciuitate Dei; et alia innumerabilia .

CAP. XXXIX. Orosius presbyter  , Hispanus genere, uir eloquens et historiarum cognitor, scripsit septem libros, in quibus descripsit historiam ab origine mundi usque ad sua tempora. Hunc misit Augustinus ad Hieronymum, pro discenda ratione anime. Sub Honorio claruit .

CAP. XL. Maximus, Taurinensis Ecclesie episcopus, uir in diuinis Scripturis satis intentus, composuit in laudem apostolorum tractatus, et in Ioannis Baptiste; et generalem omnium martyrum homiliam. Sed et de capitulis Euangeliorum et Actuum apostolorum multa sapienter exposuit. Fecit et duos de  conuersatione S. Eusebii uercellensis episcopi et confessoris tractatus. De S. Stephano; De baptismi gratia librum edidit; De auaritia; De hospitalitate; De defectu lune; De eleemosynis; De passione Domini; De ieiunio seruorum Dei generali; De ieiunio speciali Quadragesime; De Kalendis Ianuariis; Homilias  de Natiuitate Domini; De Epiphania; De Pascha; De Pentecoste multas; et alia plurima. Sub Theodosio claruit .

CAP. XLI. Petronius, Bononiensis ecclesie episcopus, uir sancte uite, et monachorum studiis ab adolescentia exercitatus, scripsit uitas Patrum Aegypti monachorum. Floruit sub Theodosio. .

CAP. XLII. Pelagius heresiarches scripsit tres libros de fide Trinitatis, et pro actuali uita librum, pro heresis sue fauentia. Cui respondit Augustinus .

CAP. XLIII. Innocentius, urbis Rome episcopus, scripsit decretum Occidentalium et Orientalium Ecclesiarum aduersus Pelagianos, quod postea successor  eius papa Zosimus latius promulgauit .

CAP. XLIu. Celestius scripsit ad parentes suos de monasterio epistolas, in modum libellorum, tres morales .

CAP. XLu. Iulianus, episcopus Capuanus, uir acris ingenii, in diuinis Scripturis doctus, Greca et Latina lingua scholasticus, in heresim Pelagii lapsus, scripsit aduersus Augustinum libros quatuor, et iterum libros septem. Est et liber altercationis amborum, partes suas defendentium .

CAP. XLuI. Lucianus presbyter, uir sanctus, scripsit reuelationem S. Stephani Greco sermone. Hanc Auitus presbyter, Hispanus genere, in Latinum transtulit  sermonem .

CAP. XLuII. Paulinus, Nole Campanie episcopus, composuit breuia, sed multa, et ad Celsum quemdam, epitaphii uice, consolatorium libellum super morte Christiani et baptizati infantis; et ad Seuerum plures epistolas, et ad Theodosium imperatorem Panegyricum super uictoria tyrannorum. Fecit et Sacramentarium et Hymnarium; ad sororem quoque epistolas multas de contemptu mundi, et de diuersis causis diuersos tractatus; et librum de penitentia, et unum De laude martyrum. Sub Honorio claruit .

CAP. XLuIII. Eutropius presbyter scripsit ad duas sorores, ancillas Christi, duas epistolas, in modum librorum consolatorias, eleganti et aperto sermone  .

CAP. XLIX. Euagrius alter scripsit altercationem Simonis Iudei, et Theophili Christiani, que pene omnibus nota est .

CAP. L. uigilius diaconus composuit, ex traditione Patrum, monachorum Regulam, breuiato et  aperto sermone, totius monastice professionis se tenentem disciplinam .

CAP. LI. Atticus  , Constantinopolitanus episcopus scripsit ad reginas, Arcadii imp. filias, De fide et uirginitate librum ualde egregium .

CAP. LII. Nestor heresiarches, Antiochene Ecclesie presbyter, insignis in dicendo declamator, composuit infinitos tractatus diuersarum . Postea Constantinopolitane Ecclesie episcopus, scripsit librum De Incarnatione Domini, heresi plenum 

CAP. LIII. Celestinus, urbis Rome episcopus, scripsit aduersus Nestorium uolumen. Sixtus, successor Celestini, scripsit etiam aduersus Nestorium .

 CAP. LIu. Theodorus, Ancyranus Galatie episcopus, scripsit aduersus Nestorium librum dialectica arte compositum .

CAP. Lu. Fastidius, Britannorum episcopus, scripsit ad Fatalem quemdam De uita Christiana librum unum, et alium De uiduitate seruanda, sana et Deo digna doctrina .

CAP. LuI. Cyrillus, Alexandrine Ecclesie episcopus, edidit uariarum tractatus. Homilias etiam composuit plurimas, et libros De Synagoge defectu; De fide aduersum hereticos, et librum specialiter aduersus Nestorium .

CAP. LuII. Timotheus episcopus composuit librum De natiuitate Domini secundum carnem, quam credidit in Epiphania factam .

 CAP. LuIII. Leporius, adhuc monachus, postea presbyter, secutus dogma Pelagianum, sed per Augustinum correctus, scripsit librum emendationis sue .

CAP. LIX. uictorinus, rhetor Massiliensis, edidit libros in Genesim .

CAP. LX. Cassianus, natione Afer, Constantinopoli a Ioanne Magno episcopo diaconus ordinatus, apud Massiliam presbyter condidit duo monasteria, id est uirorum et mulierum, que usque hodie exstant. Scripsit, experientia magistrante, litterato sermone, et, ut apertius dicam, sensu uerba inueniens, et actione linguam mouens, res omnium monachorum necessarias professioni, id est, De habitu monachi, et De canonico orationum modo atque  Psalmorum, qui in monasteriis Aegypti die noctuque tenentur, libros tres; Instructionum librum unum; De origine et qualitate ac remediis principalium uitiorum libros octo; singulos quidem de singulis  uitiis expediens. Digessit etiam Collationes cum patribus Aegypti habitas, hoc est, de destinatione monachi ac fine; de discretione; de tribus ad seruiendum Deo uocationibus; de pugna carnis aduersus spiritum, et spiritus aduersus carnem; de natura omnium uitiorum; de nece sanctorum; de mobilitate anime; de octo principalibus uitiis; de qualitate orationis; de perfectis; de castitate; de protectione Dei; de scientia spiritali; de diuinis carismatibus; de amicitia; de definiendo uel non definiendo; de tribus antiquis generibus monachorum, et quarto nuper exorto; de fide cenobite et eremite; de satisfactione penitentie; de remissione Quinquagesime; de nocturnis illusionibus; de eo quod dicit Apostolus, »Non enim quod uolo, facio bonum;«  de mortificatione. Ad extremum rogatus a Leone archidiacono, postea urbis Rome episcopo, scripsit aduersus Nestorium, De Incarnatione Domini libros septem, et in his scribendi apud Massiliam et uiuendi finem fecit, sub Theodosio .

CAP. LXI. Philippus, presbyter, auditor Hieronymi, edidit librum in Iob, et plures epistolas .

CAP. LXII. Eucherius, Lugdunensis Ecclesie presbyter, disseruit Salonio et uerano episcopis obscura queque sanctarum capitula Scripturarum. Sed et scripta Cassiani, longo sermone distenta, breuiter coarctauit. Sub ualentiniano floruit .

CAP. LXIII. uincentius, natione Gallus, apud monasterium  Lirinensis insule presbyter, uir in Scripturis sanctis doctus, scripsit ualidissimam disputationem. quam, absconso nomine suo, attitulauit Peregrini aduersum hereticos. Sub Theodosio claruit .

CAP. LXIu. Syagrius, scripsit de fide aduersum hereticos .

CAP. LXu. Isaac, presbyter Antiochene Ecclesie, scripsit multa aduersum Nestorianos et Eutychianos. Ruinam etiam Antiochie longo carmine planxit, eo auditores imbuens sono, quo Ephrem diaconus Nicomedie lapsum. Sub Leone moritur .

CAP. LXuI. Saluianus, Massiliensis Ecclesie presbyter, humana et diuina litteratura instructus, et   episcoporum magister, scripsit scholastico et aperto sermone multa; id est, De uirginitatis bono ad Marcellum presbyterum libros tres, aduersus auaritiam libros quatuor, De presenti  iudicio libros quinque, ad Salonium episcopum librum unum, in Genesim Hexemeron unum, Homilias episcopis factas multas, et Sacramentorum plures .

CAP. LXuII. Paulinus, composuit tractatus De initio Quadragesime, De die Dominico Pasche, De obedientia, De penitentia, De neophytis .

CAP. LXuIII. Hilarius, Arelatensis episcopus, in sanctis Scripturis doctus, absque personarum acceptione, omnibus castigatum opus predicationis ingessit. Sub ualentiniano floruit .

CAP. LXIX. Leo, urbis Rome episcopus, scripsit ad Flauianum Constantinopolis Ecclesie episcopum, aduersum Eutychen presbyterum, epistolam. Sub  Leone claruit .

CAP. LXX. Mochimus, Mesopotamius presbyter apud Antiochiam, scripsit aduersum Eutychen egregium libellum .

CAP. LXXI. Timotheus, Alexandrie episcopus, scripsit ad Leonem imp. librum ualde suasorium .

CAP. LXXII. Asclepius Afer, in Baiensi al. uagiensi] territorio episcopus, scripsit aduersus Arianos .

CAP. LXXIII. Petrus, Edessene Ecclesie presbyter, declamator insignis, scripsit uariarum causarum tractatus: et in morem sancti Ephrem diaconi psalmos metro composuit .

CAP. LXXIu. Petrus  , natione Pannonius,  presbyter, scripsit duos libros de uirginitate et contemptu mundi.

CAP. LXXu. Pastor episcopus composuit libellum in modum Symboli paruum .

CAP. LXXuI. uictor, Cartenne Mauritanie ciuitatis episcopus, scripsit aduersum Arianos librum unum, De penitentia unum, ad Basilium quemdam super morte filii consolatorium librum. Homilias etiam multas composuit .

CAP. LXXuII. Buconius, Castellani Mauritanie oppidi episcopus, scripsit aduersum Ecclesie inimicos, Iudeos et Arianos et alios hereticos. Composuit etiam Sacramentorum egregium uolumen .

 CAP. LXXuIII. Museus, Massiliensis Ecclesie presbyter, in diuinis Scripturis doctus, excerpsit de sanctis Scripturis lectiones, totius anni festiuis diebus aptas, responsoria et Psalmorum capitula, temporibus et lectionibus congruentia, et Sacramentorum egregium uolumen, et homilias quasdam .

CAP. LXXIX. uincentius presbyter, natione Gallus, in diuinis Scripturis exercitatus, fecit commentarium in Psalmos .

CAP. LXXX. Syrus  , genere Alexandrinus, arte medicus, ex philosopho monachus, uir dicendi  peritus, scripsit aduersus Nestorium eleganter et fortiter.

CAP. LXXXI. Samuel, Edessene Ecclesie presbyter, multa aduersus Ecclesie inimicos hereticos composuit .

CAP. LXXXII. Claudianus, uiennensis Ecclesie presbyter, uir ad loquendum artifex, et ad disputandum subtilis, composuit tres quasi De statu uel substantia anime libros .

CAP. LXXXIII. Prosper, episcopus Aquitanice regionis, sermone scholasticus, et assertionibus neruosus, multa composuit: Chronica a conditione primi hominis usque ad captam urbem Romam a Genserico, uandalorum rege. Fecit et librum aduersum opuscula Cassiani que Ecclesia Dei probat salutaria,  ille infamat nociua. Et reuera Cassiani et Prosperi de gratia Dei, de libero arbitrio, sententie sibi contrarie inueniuntur. Epistole quoque Leonis pape De Incarnatione Christi aduersus Eutychen ab ipso dictate sunt .

CAP. LXXXIu. Faustus, ex abbate Lirinensis monasterii, apud Regium Gallie episcopus factus, uir in diuinis Scripturis satis intentus, composuit librum De Spiritu sancto, et egregium opus De gratia Dei, qua saluamur, et alia .

CAP. LXXXu. Cesarius, Arelatensis urbis episcopus, uir sanctitate et uirtutibus celebris, scripsit egregia et grata, et monachis ualde necessaria opuscula: De gratia quoque et libero arbitrio. Floruit sub Anastasio .

 CAP. LXXXuI. Seruus Dei episcopus scripsit aduersus eos qui dicunt Christum in hac uita degentem non uidisse carneis suis oculis Patrem, sed post resurrectionem ex mortuis et ascensionem in celos, cum translatus est in gloriam Patris, hoc dantis ei in remunerationem martyrii, ostendens ex Scripturis Dominum Iesum semper carneis oculis et Patrem et Spiritum sanctum uidisse .

CAP. LXXXuII. uictorius, natione Aquitanicus, calculator studiosissimus, composuit paschalem cursum, post quatuor priores computistas, id est Hippolytum, Eusebium, Theophilum et Prosperum .

CAP. LXXXuIII. Theodoretus, Cyri ciuitatis episcopus,  a Cyro rege Persarum condite, scripsit De Incarnatione Domini, aduersum Eutychen presbyterum, et Dioscorum Alexandrie episcopum, qui humanam carnem in Christo fuisse negant. Scripsit et decem libros ecclesiastice Historie. Sub Leone floruit .

CAP. LXXXIX. Gennadius, Constantinopolitanus episcopus, uir lingua nitidus, et ingenio acer, Danielem ex integro commentatus est; homilias etiam multas scripsit .

CAP. XC. Theodorus  , presbyter in Celesyria, composuit librum aduersum hereticos De consonantia  ueteris et Noui Testamenti. Claruit sub Zenone.

CAP. XCI. Sidonius, Aruernorum episcopus, scripsit uaria et grata opuscula ad diuersos, diuerso metro uel prosa, et epistolarum insigne uolumen. Sub Zenone claruit .

CAP. XCII. Ioannes, Antiochene parochie ex grammatico presbyter, scripsit quedam aduersus hereticos, De Dei et hominis persona .

CAP. XCIII. Gelasius, urbis Rome episcopus, scripsit aduersus Eutychen et Nestorem grande uolumen ac preclarum, et tractatus diuersarum scripturarum et Sacramentorum, elimato sermone et aduersus Petrum et Acacium epistolas. Fecit et hymnos in similitudinem Ambrosii. Sub Anastasio claruit. .

 CAP. XCIu. Honoratus, Constantine Africe ciuitatis episcopus, scripsit ad Arcadium quemdam epistolam exhortatoriam .

CAP. XCu. Cerealis episcopus, natione Afer, edidit libellum De catholica fide .

CAP. XCuI. Eusebius  , Carthaginis Africe ciuitatis episcopus, et confessor publicus, scripsit expositionem fidei et altercationes quas cum presulibus Arianorum habuit.

CAP. XCuII. Gennadius, Massilie presbyter, scripsit aduersus omnes hereses libros octo, aduersus Nestorem libros sex; et aduersus Eutychen libros undecim; aduersus Pelagium libros tres: tractatus De mille annis, in Apocalypsin et epistolam de fide .



LIBELLUS III EX ISIDORO SUBLECTUS.

 CAP. I. Osius, Cordubensis ciuitatis episcopus scripsit ad sororem suam de laude uirginitatis epistolam, pulchro ac diserto comptam eloquio. In Sardicensi etiam concilio quamplurimas ipse edidit sententias. Hic in senectute a Constantio perterritus, Ariane impietati consensit. Qui cum contra Gregorium Eliberitanum episcopum, residens fastu quasi regalis imperii, sententiam conaretur exprimere, os uertit, distorquens pariter et ceruicem, ac de sessu in terram eliditur, atque illico exspirauit .

CAP. II. Idatius, Hispaniarum episcopus, cognomento et eloquio Clarus, scripsit aduersus Priscilliani dogma, et maleficiorum eius artes, librum. Hic cum Ursacio episcopo, ob necem eiusdem Ursacii,  cuius accusatores exstiterant, Ecclesie communione priuatus, exsilio condemnatur .

CAP. III. Siricius, Romane urbis episcopus, scripsit decretalia opuscula .

CAP. Iu. Paulinus presbyter edidit libellum De benedictionibus Patriarcharum, triplici intelligentia. Hic scripsit uitam Ambrosii, petente Augustino .

CAP. u. Proba, uxor Adelphi proconsulis, composuit centonem de Christo, uirgilianis coaptatum uersibus; qui inter apocryphas scripturas computatur .

CAP. uI. Ioannes Constantinopolitane sedis episcopus, cognomento Chrysostomus, scripsit multa et preclara opuscula, et diuersos tractatus. Cuius  quam plurima eloquentie fluenta de Greco in Latinum sermonem translata sunt. Hic Theophili Alexandrini episcopi discordia oppressus, ab Arcadio imp. innocenter damnatus, atque ab episcopatu eiectus, Ponto in exsilium retrusus moritur .

 CAP. uII. Sedulius presbyter edidit tres libros heroico metro compositos: quorum primus signa et uirtutes ueteris Testamenti potentissime resonat; reliqui uero gestorum Christi sacramenta uel miracula intonant .

CAP. uIII. Possidonius  , Africe prouincie episcopus stylo prosecutus est uitam S. Augustini; in qua plusquam quadringentos libros eius enumerat.

CAP. IX. Primasius, Africanus episcopus, composuit sermone scholastico De heresibus libros tres, directos ad Fortunatum episcopum .

CAP. X. Proterius, Alexandrine Ecclesie antistes, scripsit epistolas ad Leonem Romane sedis antistitem, de festiuitate Paschali .

CAP XI. Paschasinus, Siciliensis episcopus, edidit  unam Paschalem epistolam, ad Leonem supradictum papam .

CAP. XII. Ioannes Scotus uel Chrysostomus, in Scripturis insigniter eruditus, scripsit eleganti stylo librum , id est De natura omnium rerum.

CAP. XIII. Theodulus, natione Italus, scripsit unam eclogam de ueteri Testamento et fabulis gentilium contextam, in qua ueritatem fidei astruxit, perfidie falsitatem dextruxit.

CAP. XIu. Iulianus, cognomento Pomerius, natione Maurus, in Gallia presbyter ordinatus, scripsit octo libros De anime natura, in dialogi morem: quorum primus continet, quid sit anima, uel qualiter credatur ad imaginem Dei facta. In secundo loquitur, utrum anima corporea sit, an incorporea. In  tertio disserit, unde primo homini sit anima facta. In quarto, utrum noua anima sine peccato fiat, ac peccatum primi hominis, ex illo propagata originaliter trahat. In quinto describit, que sit facultas anime. In sexto loquitur, unde sit ea discordia, qua carni spiritus, uel caro spiritui aduersatur. In septimo  autem scribit de differentia uitarum ac mortium, uel resurrectione carnis et anime, siue de morte carnis, ac de eius resurrectione. In octauo loquitur de his que in fine mundi futura sunt: uel de questionibus que solent de resurrectione proponi, siue de finibus bonorum atque malorum. Condidit etiam unum libellum De uirginibus instituendis, alios quoque tres prognosticos De future uite contemplatione, uel actuali conuersatione: necnon etiam De uitiis atque uirtutibus .

CAP. Xu. Eugippius abbas composuit uitam sancti Seuerini monachi, et Regulam monachis .

CAP. XuI. Fulgentius Afer, Ecclesie Ruspensis episcopus, in confessione fidei clarus, in Scripturis  copiosissime eruditus, loquendo quoque dulcis, in docendo ac disserendo subtilis, scripsit multa, ex quibus hec sunt: De gratia Dei et libero arbitrio; libri responsionum septem contra hereticos; et unus liber De sancta Trinitate; et liber Regule uere fidei; et alius De sacramento Incarnationis Christi; et duo libri De ueritate predestinationis; liber De questionibus; liber altercationis, plurimi tractatus et sermones. Sub Anastasio claruit .

 CAP. XuII. Eucherius episcopus, elegans sententiis, ornatus in uerbis, edidit unum opusculum De laude eremi, dulci sermone dictatum .

CAP. XuIII. Hilarius, Arelatensis episcopus, scripsit uitam predecessoris sui Honorii  episcopi, suaui ac preclaro eloquio .

CAP. XIX. Aprigius, Pacensis Ecclesie Hispaniarum episcopus, diserta lingua et scientia eruditus, exposuit Apocalypsim Ioannis apostoli, subtili sensu atque illustri sermone, melius plane quam ueteres ecclesiastici uiri exposuerunt. Scripsit et nonnulla alia .

CAP. XX. Iustinianus imperator, quosdam libros De Incarnatione Domini edidit, quos etiam per diuersas  prouincias misit. Condidit et rescriptum contra Illyricianam synodum .

CAP. XXI. Cassiodorus  , ex senatoribus Rauenne prefectus, arte philosophus, professione monachus, transtulit de Greco Tripartitam Historiam; exposuit magnifiee Psalterium, et multa alia scripsit.

CAP. XXII. Betius,  8Kb] patricius uel consul, scripsit librum De sancta Trinitate, et alium De consolatione;  et Quadriuium de Greco transtulit, id est, arithmeticam, musicam, geometriam, astronomiam; dialecticam uero explanauit. A Theoderico Gothorum rege Mediolani interficitur.

CAP. XXIII. Facundus, Hermianensis Ecclesie episcopus, duodecim libros De professione catholice Ecclesie edidit .

CAP. XXIu. Iustinianus, ualentine Ecclesie episcopus, ex quatuor fratribus et episcopis, eadem matre progenitis unus, scripsit librum Responsionum ad quemdam Rusticum, de interrogatis questionibus: quarum prima responsio est de Spiritu sancto; secunda contra Bonosianos, qui Christum  Filium adoptiuum et non proprium dicunt; tertia de baptismo Christi, quod iterare non licet, quarta de distinctione baptismi Ioannis et Christi; quinta, quod Filius sicut Pater inuisibilis sit .

CAP. XXu. Iustus, Urgelitane Ecclesie episcopus, et frater predicti Iustiniani, edidit libellum expositionis in Cantica canticorum. Huius quoque fratres Nebridius et Elpidius quedam scripserunt .

CAP. XXuI. Martinus, Dumiensis monasterii sanctissimus pontifex, ex Orientis partibus nauigans, in Galliam uenit, ibique conuersis ab Ariana impietate  ad fidem catholicam Sueuorum populis, regulam fidei et sane religionis constituit, ecclesias informauit, monasteria condidit, copiosaque precepta pie institutionis composuit. Librum quoque De differentiis quatuor uirtutum, prudentia, fortitudine, iustitia et temperantia scripsit; et aliud uolumen epistolarum, plenum cultura omnium uirtutum 

CAP. XXuII. Auitus episcopus, scientia sanctarum litterarum doctus, edidit quinque libellos heroico metro compositos: quorum primus est de origine mundi; secundus de originali peccato; tertius de sententia Dei; quartus de diluuio mundi; quintus de transitu maris Rubri. Scripsit et ad Fulcinam sororem De laude uirginitatis librum unum pulcherrimo carmine compositum, et eleganti epigrammate  coaptatum .

CAP. XXuIII. Dracontius composuit heroicis uersibus hexemeron creationis mundi .

CAP. XXIX. uictor, Tununensis Africe Ecclesie episcopus, scripsit a principio mundi usque ad Iustini tempora nobilem Historiam .

CAP. XXX. Benedictus  abbas monasterii Casini, scripsit Regulam monachorum, per totum mundum promulgatam; qui [liber] omnium iustorum spiritu plenus scribitur.

CAP. XXXI. Ioannes, Constantinopolis episcopus, natione Cappadox, edidit ad Alexandrum episcopum librum De sacramento baptismatis .

CAP. XXXII. Gregorius, Romane urbis episcopus, organum sancti Spiritus, incomparabilis omnibus  suis predecessoribus, multa pre sole preclara, ac pre obrizo auro pretiosa, scripsit ad supradictum Ioannem: Pastoralem curam; ad Leandrum episcopum librum Iob triginta et quinque uoluminibus largo eloquentie fonte explicuit; Dialogum de miraculis sanctorum, ad Petrum archidiaconum. Quadraginta oracula Euangeliorum, imo totum textum quatuor Euangeliorum sermocinando, populo exposuisse  dicitur et uiginti homilias in Ezechielem, et infinitas epistolas, quarum collectio Registrum dicitur. Floruit sub Mauritio .

CAP. XXXIII. Gregorius  , episcopus Turonensis scripsit librum Historie.

CAP. XXXIu. Leander, ex monacho Hispalensis Ecclesie, prouincie Betice, episcopus, uir suauis eloquio, ingenio prestans, uita atque doctrina clarus, composuit duos libros aduersum hereticorum dogma; et unum ad Florentinam sororem de institutione uirginum; et unum contra Arianos; et unum de contemptu mundi; et multas epistolas ad Gregorium papam, et ad alios cepiscopos: et orationes in toto Psalterio, et in sacrificii laudibus multa dulcisone composuit. Floruit sub Phoca .

 CAP. XXXu. Licinianus Carthaginis Spartarie episcopus, in Scripturis doctus, scripsit epistolam De sacramento baptismatis, et alias multas de diuersis causis. Claruit sub Mauritio .

CAP. XXXuI. Seuerus, Malacitane sedis antistes, libellum aduersus uincentium episcopum Arianum, et unum De uirginitate, qui dicitur Annulus. Sub Mauritio floruit .

CAP. XXXuII. Ioannes, Gerundensis ecclesie episcopus, natione Gothus, scripsit Regulam monachis et omnibus Deum timentibus necessariam .

CAP. XXXuIII. Eutropius, ualentine Ecclesie episcopus, scripsit epistolam De unctione chrismatis, et aliam De distinctione monachorum .

CAP. XXXIX. Maximus, Cesaraugustane ciuitatis  episcopus, multa composuit uersu prosaque, et quamdam historiam Gothorum .

CAP. XL. Isidorus, Hispalensis episcopus, innumera scripsit opuscula, ex quibus hec sunt: libri Etymologiarum uiginti duo, liber Glossarum, liber Sententiarum, Synonyma, liber De differentia. Totum uetus Testamentum dupliciter exposuit, historice et allegorice, et multa alia. Floruit sub Heraclio.



LIBELLUS Iu DE uARIIS COLLECTUS.

 CAP. I. Beda  , monachus et presbyter Anglice prouincie, scripsit infinita, ex quibus sunt hec: In Genesim libri quatuor; De tabernaculo et uasis eius ac uestibus sacerdotum libri quatuor; De edificatione  templi libri duo; in librum Regum liber unus, Questionum triginta; in Prouerbia Salomonis libri tres; in Cantica canticorum libri septem; in Esaiam et Danielem et duodecim Prophetas et in partem  Hieremie, in Esdram et Neemiam libri tres; in librum. Tobie libri duo, in Canticum Abacuc liber unus; item in libros Regum et Paralipomenon, in Iob, in Pantateuchum Moysi, et Iosue, et in Parabolas, in Ecclesiasten, in Cantica canticorum, in Esaiam, in Esdram capitula multa, in Euangelium Marci libri quatuor, in Lucam sex, in homilias Euangelii libri duo, in Apostolum multa capitula, in Actus Apostolorum libri duo, in Epistolas canonicas libri septem, in Apocalypsim tres; in capitula de toto nouo Testamento; epistolarum liber ad diuersos, de sex etatibus unus, de mansionibus filiorum Isrel libri nouem, de Isaia unus, de ratione bissextili, de equinoctio nouem, de historiis Sanctorum. Librum uite et passionis S. Felicis confessoris  de metro in prosam transtulit; uitam et passionem sancti Anastasii de Greco in Latinum correxit; uitam sancti Cutberti monachi et episcopi metro et prosa composuit; Historiam Anglorum quinque libris edidit; Martyrologium de natalitiis sanctorum; librum Hymnorum diuerso metro siue rhythmo, librum Epigrammatum elegiaco metro, De natura rerum, et De temporibus singulos libros, item alium De temporibus maiorem, librum De orthographia alphabeti, librum De metrica arte, De schematibus et tropis, hoc est, de figuris et modis locutionum sacre Scripture.  Sub Leone floruit, Rome moritur et sepelitur.

CAP. II. Alcuinus  , natione Anglus, Eboraice ciuitatis diaconus, officio scholasticus, dignitate abbas, magister Caroli imperatoris, scripsit breuiter omnes liberales artes ad predictum imperatorem, et multa alia preclara.

CAP. III. Amalarius  Metensis episcopus, sub Ludouico, scripsit libros quatuor de diuinis sacramentis.

CAP. Iu. Rabanus  , ex monasterii Fuldensis abbate Moguntinensis episcopus, scripsit mirabilem librum De mysterio sancte crucis, et totum uetus et Nouum Testamentum exposuit. Sub Ludouico claruit.

CAP. u. Paterius  quidam redegit in librum testimonia Scripturarum, que beatus Gregorius introducendo exposuit.

 CAP. uI. Smaragdus  , abbas monasterii Sancti Michelis, Lectiones et Euangelia in diuinis officiis legenda per circulum anni exposuit, et librum monastice professionis congruum composuit, quem Diadema monachorum uocauit, et Grammaticam maiorem, Donatum exponendo, explicuit.

CAP. uII. Haymo  , quidam Homilias in Euangelia solemnia fecit. Hic et librum de uoluptate mundi composuit.

CAP. uIII. Henricus quidam Homilias in Euangelia fecit.

 CAP. IX. Notgerus  , abbas monasterii Sancti Galli, Sequentias et tropicos uersus et multa alia composuit. Sub Othone floruit.

CAP. X. Paschasius  librum De corpore Domini composuit.

CAP. XI. Petrus  , cognomento Damiani, ex monacho et eremita episcopus, scripsit librum contra illos qui Simoniacos reordinare censuerunt, et multa alia. Sub Henrico Pio floruit.

CAP. XII. Hermannus  monachus, cognomento Contractus, quedam scripsit et dulcisonum cantum composuit. Sub eodem Henrico floruit.

CAP. XIII. Bernoldus  , Constantiensis Ecclesie presbyter, Romanum Ordinem sub quarto Henrico  composuit.

CAP. XIu. Lantfrancus  , Cantuariensis ex abbate episcopus, scripsit librum de corpore Domini  contra Berengarium hereticum. Sub eodem Henrico floruit.

CAP. Xu. Anselmus  , eiusdem Lantfranci discipulus, ex abbate eiusdem Cantuariensis Ecclesie, Anglie prouincie, episcopus, multa memoranda conscripsit; ex quibus hec sunt: Liber qui dicitur Cur Deus homo; Monologii liber, scilicet de sancta Trinitate, unus De Incarnatione uerbi, unus De processione sancti Spiritus, unus De lapsu diaboli, unus De libero arbitrio, De gratia Dei, De predestinatione, et multa alia Deo digna.

CAP. XuI. Rupertus  , Tuitiensis monasterii abbas, a Spiritu sancto per uisionem illuminatus, totam pene Scripturam egregio stylo exposuit. Sub quinto Henrico floruit.

 CAP. XuII. Honorius  , Augustodunensis Ecclesie presbyter et scholasticus, non spernenda opuscula edidit: Elucidarium in tribus libellis; primum  de Christo, secundum de Ecclesia, tertium de futura uita distinxit. Libellum De sancta Maria, qui Sigillum sancte Marie intitulatur: unum De libero arbitrio, qui Ineuitabile dicitur: unum libellum Sermonum, qui Speculum Ecclesie nuncupatur: De incontinentia sacerdotum, qui Offendiculum appellatur; Summam totius, de omnimoda historia; Gemmam anime de diuinis officiis Sacramentarium de sacramentis, Neocosmum de primis sex diebus, Eucaristion de corpore Domini; Cognitionem uite de Deo et eterna uita; Imaginem mundi de dispositione orbis; Summam gloriam de Apostolico et  Augusto; Scalam celi, De gradibus uisionum, De anima et de Deo quedam de Augustino excerpta, sub dialogo exarata; Expositionem totius Psalterii cum Canticis miro modo; Cantica canticorum exposuit, ita ut prius exposita non uideantur. Euangelia, que beatus Gregorius non exposuit; Clauem physice de naturis rerum; Refectionem mentium; De festis Domini et sanctorum. Pabulum uite, de precipuis festis; hunc libellum De Luminaribus Ecclesie. Sub quinto Henrico floruit. Quis post hunc scripturus sit, posteritas uidebit


INDEX SCRIPTORUM ECCLESIASTICORUM. Quos Honorius Hieronymo, Gennadio et Isidoro adiecit.

     Alcuinus, lib. Iu, c. 2.
    Amalarius Metensis, lib. Iu, c. 3.
    Anselmus Cantuariensis, lib. Iu, c. 15.
    Beda, lib. Iu, c. 1.
    Benedictus abbas Casinensis, lib. III, c. 30.
    Bernoldus Constantiensis, lib. Iu, c. 5.
    Betius, lib. III, c. 22.
    Cassiodorus, lib. III, c. 21.
    Dionysius Areopagita, lib. I, c. 16.
    Gregorius Turonensis, lib. III, c. 33.
    Haymo Halberstadensis, lib. Iu, c. 7.
    Henricus Homiliarius, lib. Iu, c. 8
     Hermannus Contractus, lib. Iu, c. 12.
    Honorius Augustodunensis, lib. Iu, c. 17.
    Ioannes Scotus, lib. III, c. 12.
    Lanfrancus Cantuariensis, lib. Iu, c. 9.
    Notgerus abbas, lib. Iu, c. 12.
    Paschasius Ratbertus, lib. Iu, c. 10.
    Paterius Secundicerius S. R. E., lib. Iu, c. 5
    Petrus Damiani. lib. Iu, c. 11.
    Rabanus Maurus, lib. Iu, c. 4.
    Rupertus Tuitiensis, lib. Iu, c. 16.
    Smaragdus abbas, lib. Iu, c. 6.
    Theodulus Italus, lib. III, c. 13.







LIBER DE HAERESIBUS.




PRAEFATIO.


Cum eos summatim notauimus, qui claro lumine Catholice doctrine Ecclesiam illustrauerunt, restat ut etiam illos strictum notemus, qui eam quasi tetro fumo heretici dogmatis obfuscauerunt. Heresis igitur dicitur electio. Inde hereticus dicitur elector, quia quisque hanc sectam quam  sequitur eligit. Fit autem hereticus errore et contentione, dum quis errorem suum contentiose defendit, et sapientum dicta uel scripta contemnit. Is quippe Ecclesie contradicit, et ab eius fide alienus existit. Non est autem hereticus iudicandus qui Scripturam aliter quam est intelligit, si modo sese correxerit, cum a doctore audierit.



DE HAERETICIS IUDAEORUM.


Apud Iudeos fuerunt he octo hereses.

Pharisei erant clerici Iudeorum, et dicuntur diuisi. Horum heresis erat quod traditiones suas preferebant mandatis Dei.

Sadducei erant monachi Iudeorum, et dicuntur iusti. Horum heresis erat, quod resurrectionem corporum negabant, animam cum corpore interire predicabant. Legem Moysi receperunt, scripta prophetarum respuerunt.

Esseni quidam Iudeorum heretici, dicentes hunc esse Christum, qui docuit illos omnem abstinentiam.

Marbonei alii heretici, qui dicunt ipsum esse Christum, qui docuit illos in omni re sabbatizare.

 Geniste heretici de semine Abrahe se gloriantes. In Babylone quippe alii Iudei paganis mulieribus, alii Isrelitis misti, reuersi in Ierusalem, ab omni populo se diuiserunt, et hoc nomen iactantie sibi sumpserunt.

Meriste heretici quosdam prophetas recipiunt, quosdam non recipiunt.

Samarite heretici solam legem custodiunt, prophetas respuunt.

Emerobaptiste heretici quotidie uestimenta et corpora sua lauant.



DE HAERETICIS PAGANORUM.

Philosophi erant patriarche hereticorum, inter quos plures fuerunt hereses.

Platonici a Platone dicti, qui Deum animas, angelos  uero corpora creasse, et post multa secula animas in diuersa corpora redire, et omnia in pristinum statum reuerti, dixerunt.

Stoici a loco dicti. Stoa quippe porticus erat Athenis, in qua sapientium et fortium facta erant. In hac Zeno philosophus discipulos suos instituit. Hi omne peccatum uniforme dicunt; tam graue esse triticum quam aurum furari. Beatitudinem in sola anima constare, animam cum corpore interire affirmabant.

Academici, a uilla Platonis Academia dicti. Hi omnia incerta opinantur. Huius secte repertor fuit Arciselaus, et sectator eius Democritus, qui dixit ita ueritatem in occulto latere, ut aquam in alto  puteo sine fundo.

Peripatetici a deambulatione dicti, quia auctor eorum Aristoteles deambulando disputabat. Hi dicunt animam ex parte eternam, ex parte mortalem: fortuito casu agi ferunt.

Cynici ab immunditia dicti. Hi ut canes in uicis et in plateis cum uxoribus coibant, dicentes coniugium esse iustum, et ideo honestum, iure in publico agendum.

Epicurei] ab Epicuro philosopho dicti. Hi summum bonum in uoluptate corporis constituunt, animam nichil aliud quam corpus esse dicunt: mundum non a Deo regi, sed ex atomis, unde productum dicunt.

Gymnosophiste, nudi in desertis in die philosophantur,  pudenda tantum contegunt. Hi se in ignem proiiciunt, amore alterius uite.

Quidam philosophi dixerunt hunc mundum esse Deum, ut Dionysius; quidam mentem dixerunt Deum, ut Thales Milesius; quidam animum in hominibus manentem, et lucidum, ut Pythagoras; quidam sine tempore incommutabilem, ut Plato; quidam solutam mentem, ut Cicero I Tusculana; quidam spiritum et mentem, ut Maro, Aeneid. libro sexto, uers. 726, 727.

Item alii philosophi, ut Platonici mundum affirmant incorporalem; Stoici corporalem; Epicurus ex atomis; Pythagoras ex numeris; Heraclitus ex igne. In Ecclesia Christiana fuerunt hi heretici.

Simoniaci a Simone Mago dicti, qui pecunia  tentauit donum Spiritus sancti, ab apostolis comparare. Hi dicunt creaturam non a Deo, sed a quadam superna uirtute creatam. Omnes qui emunt spiritualia, sunt Simoniaci, cum Simone mago damnandi: qui autem uendunt, sunt Iezite, cum Iezi, seruo Elisei reprobandi, qui salutem uendidit, quam Eliseus gratis dedit, et ideo lepra Naaman ei adhesit.

Menandriani a Menandro discipulo Simonis dicti. Hi mundum non a Deo, sed ab angelis factum asserunt. Hi Christum passum negant. Hi coniugia communia habent.

Nicolaite a Nicolao diacono, Stephani socio dicti, qui uxores suas communes fecerunt.

Gnostici ab excellentia scientie dicti. Hi animam  naturam Dei esse dicunt: bonum Deum et malum fingunt.

Carpocratiani a Carpocrate quodam dicti. Hi Christum hominem tantum de utroque sexu natum dicunt.

Cirinthiani a Cirintho quodam dicti. Hi circumcisionem obseruabant, mille annos in uoluptate carnis post resurrectionem futuros predicabant.

Nazarei a Nazareth uico dicti. Hi Christum filium Dei confitentur, omnia tamen ueteris legis custodiunt.

Ophis dicitur coluber. Inde Ophite heretici quia colunt serpentem, eo quod in paradiso induxerit uirtutis cognitionem.

 ualentiniani a quodam ualentino dicti. Hi secula quedam in originem Dei creatoris inducunt, Christum nichil corporis de uirgine assumpsisse, sed per eam quasi aquam per fistulam transisse.

Apellite ab Apelle quodam dicti. Hi Christum non Deum in ueritate, sed hominem in phantasia apparuisse dicunt.

Aconthiani a principibus dicti. Hi omnia opera Dei, opera angelorum dicunt.

Adamiani dicti, quia Ade imitantur nuditatem. Nudi enim orant et nudi ceunt.

Caiani dicti, quia Cain oderant.

Sethiani e Seth filio Adam dicti, qui dicunt eumdem esse Christum.

 Melchisediani dicti, quia Melchisedech non Dei sacerdotem, sed Dei uirtutem predicant.

Angelici, dicti, quia angelos colunt.

Apostolici dicti, qui nichil proprium possidentes, non recipiunt eos qui aliquid in hoc mundo utuntur.

Cerdoniani a Cerdone quodam dicti. Hi duo principia contraria asserunt.

Marcioniste a Marcione quodam dicti. Hi alterum bonum, alterum iustum Deum asserunt, tanquam duo principia Creatoris dicunt.

Artotyrite ab oblatione dicti. Hi panem et caseum offerunt, dicentes a primis hominibus oblationem a fructibus terre, et ouium celebratam.

Aquarii dicti, quod aquam solam offerunt in calice  Sacramenti.

Seueriani a Seuero exorti. Hi uinum non bibunt, uetus Testamentum et resurrectionem non recipiunt.

Tatiani a quodam Tatiano dicti, qui et Creathite. Hi carnes abominantur.

Alogii, tanquam sine uerbo dicti. Hi Deum uerbum non credunt, Ioannis Euangelia, et Apocalypsim non recipiunt.

Cataphryge a Phrygia prouincia dicti, unde Montanus. Hi spiritum sanctum, non in apostolos, sed in se traditum asserunt.

Catari a munditia dicti. Hi penitentibus ueniam peccatorum negant, uiduas, si nupserint, tanquam adulteras damnant, mundiores se ceteris predicant.

 Pauliani a Paulo Samosateno episcopo exorti. Hi dicunt non semper Christum fuisse, sed a Maria initium sumpsisse.

Hermogeniani ab Hermogene quodam uocati. Hi materiam mundi Deo equalem faciunt.

Manichei a Manes quodam Persa dicti. Hi duas naturas et substantias, id est bonam et malam, introducunt, animas ex Deo, quasi ex aliquo fonte manare asserunt: uetus Testamentum respuunt, Nouum ex parte recipiunt.

Anomiani sine lege uiuentes.

Anthropomorphite ab homine dicti. Anthropos enim homo dicitur. Hi Deum humana membra et humanam formam habere autumant, cum Deus sit  spiritus et incorporeus.

Heraclite ab Heraclio quodam exorti. Hi monachos tantum recipiunt, coniugia respuunt, paruulos regnum celorum habere non credunt.

Nouatiani a Nouato urbis Rom. presbytero dicti. Hi lapsos ad penitentiam non recipiunt, et baptizatos rebaptizabant.

Montani a montibus dicti. Hi tempore persecutionis in montibus latuerunt, et se a corpore Ecclesie diuiserunt.

Ebionite ab Ebione siue a paupertate [an a ?] uocati. Hi Christum perfectum tantum et iustum uirum putant. Hi semiiudei sunt, Euangelium tenent, et legem carnaliter seruant.

 Fotiniani a Fotino Smyrne episcopo dicti. Hi Christum a Maria per Ioseph nuptiali coitu conceptum predicant.

Aeriani ab Aerio quodam dicti. Hi offerre sacrificium pro defunctis spernunt.

Idem Aetiani ab Aetio nominati.

Eunomiani ab Eunomio quodam dialectico Aetii discipulo dicti. Hi asserunt Patri Filium similem, et Filio Spiritum sanctum dissimilem; dicunt etiam nullum imputari peccatum in fide manentium.

Origeniste ab Origene dicti. Hi dicunt quod non possit Filius uidere Patrem, neque Spiritus sanctus. Dicunt etiam animas in mundi principio peccasse, et pro diuersitate peccatorum e celis lapsas, corpora diuersa in terris intrasse quasi uincula: et hac causa  mundum factum fuisse.

Netiani a Neto quodam dicti. Hi dicunt Christum eumdem esse et Patrem et Spiritum sanctum. Trinitatem in officiorum nominibus, non in personis accipiunt; unde et Patripassiani uocantur, quia Patrem passum dicunt.

Sabelliani a Sabellio discipulo Neti dicti. Hi unam personam Patris et Filii et Spiritus sancti astruunt.

Ariani ab Ario Alexandrino presbytero exorti. Hi diuersas substantias in Trinitate faciunt.

Macedoniani a Macedonio Constantinopolitano episcopo dicti. Hi negant Spiritum sanctum Deum esse.

Apollinariste ab Apollinare uocati. Hi dicunt  Christum corpus tantum sine anima suscepisse, et deitatem pro anima habuisse.

Antidicomorite contradicunt uirginitati Marie, dicentes eam post natum Christum uiro commistam.

Metangosite [fort., Metangiote], a uase dicti. Angios enim uas dicitur. Hi substantiam humane carnis a diabolo conditam dicunt.

Coliciani a Colico quodam nuncupati. Hi dicunt Deum non facere mala, contra illud: Ego Dominus creans mala.

Floriani a Florino quodam dicti. Hi dicunt Deum creasse mala, contra illud: Fecit Dominus omnia bona.

Donatiste a Donato quodam Afro uocati. Hi asserunt  Filium Patre minorem, et Spiritum sanctum Filio maiorem, et rebaptizabant Catholicos.

Bonosiaci a Bonoso quodam episcopo exorti. Hi Christum filium Dei adoptiuum, non proprium asserunt

Circuncelliones, id est agrestes, iidem Coropite, superiorum heresim sectantes. Hi amore martyrii semetipsos interimunt, ut martyres nominentur.

Priscillianiste a Priscilliano episcopo uocati. Hic in Hispania ex heresi Gnosticorum et Manicheorum permistum dogma composuit.

Luciferiani a Lucifero Smyrne [Calaris] episcopo exorti. Hi in heresim lapsos, et postea ad catholicam Ecclesiam reuersos recipere nolunt.

 Iouinianiste a Iouiniano quodam monacho dicti. Hi asserunt nullam distantiam esse inter nuptias et uirgines; inter abstinentes et epulantes.

Eluidiani ab Eluidio quodam presbytero nominati. Hi dicunt Mariam alios filios post natum Christum de Ioseph peperisse.

Paterniani a Paterno quodam exorti. Hi inferiores corporis partes a diabolo dicunt factas.

Arabici ab Arabia prouincia dicti. Hi animam cum corpore mori, et utrumque in nouissimo resurgere asserunt.

Tertullianiste a Tertulliano Africe prouincie Carthaginensis ciuitatis presbytero dicti. Hi animam non immortalem, sed corpoream predicant; animas peccatorum post mortem in demones conuerti affirmant.

 Tesserescedecadite a quatuordecim dicti: Tessera enim quatuor, deca dicitur decem. Hi pascha quartadecima luna cum Iudeis celebrabant.

Nyctiges a somno uel a nocte uocati. Hi uigilias noctis respuunt, dicentes noctem ad requiem datam.

Pelagiani a Pelagio quodam monacho exorti. Hi liberum arbitrium gratie Dei anteponunt, dicentes, sufficere uoluntatem ad implenda diuina iussa.

Nestoriani a Nestorio Constantinopolitano episcopo nuncupati. Hi sanctam Mariam non Dei sed hominis tantum genitricem predicant; aliam personam carnis, aliam deitatis facientes, nec unum Christum in uerbo et carne, sed alium Filium Dei, alium filium hominis, affirmant.

 Eutychiani ab Eutychete Constantinopolitano abbate ita nominati. Hi negant in Christo duas naturas esse, sed solam diuinam in eo post assumptam carnem, scilicet carnem in deitatem uersam predicant.

Acephali sine capite dicti; a quippe sine, cephale dicitur caput. Hi sine auctore sunt, et duas substantias in Christo negant, unam naturam in eius personam predicant.

Theodosiani et Gaianite a Theodosiano et Gaiano episcopis Alexandrie exorti. Hi ex duabus unam in Christo naturam asserunt.

Gnoite ab ignorantia dicti. Hi dicunt quod Christi diuinitas ignoret futura de die nouissimo

Tritheite a tribus dicti. Hi sicut tres personas  in Trinitate ita asserunt tres esse deos.

Sunt et alie hereses, et sine nominibus: ex quibus alie triformem putant esse Deum, alie Christi diuinitatem passibilem dicunt, alie Christi natiuitati de Patre initium dant, alie unam operationem et unam uoluntatem in Christo deitatis et humanitatis predicant, alie liberationem hominum apud inferos Christi descensione negant, alie Dei imaginem habere non estimant

Item alie de mundi statu dissentiunt, alie innumerabiles mundos opinantur, alie aquam Deo ceternam faciunt, alie nudis pedibus ambulant, alie cum hominibus non manducant, alie de corpore Christi dubitant, quas omnis catholica Ecclesia damnat.





CATALOGUS ROMANORUM PONTIFICUM.


     Petrus Galileus sedit annis uiginti quinque, menses duos dies tres. Cepit Christi anno quadragesimo quarto.
    Linus Etruscus annis duodecim menses tres, dies duodecim.
    Cletus annis duodecim, mensem unum, dies undecim. Negant alii papam fuisse.
    Clemens Romanus annis nouem, menses duos, dies decem. S. Petri fuit discipulus. Pauli auditor. Hinc protonotarii ceperunt.
    Anacletus Grecus Atheniensis annis nouem, menses duos, dies decem.
    Euaristus Bethlemius Syrus, annis nouem, menses decem, dies duos.
    Alexander Romanus annos duodecim   menses septem, dies duos.
    Sixtus Romanus annis decem, menses duos, diem unum.
    Telesphorus annis decem, menses tres.
     Hyginus Atheniensis annos quatuor, menses quatuor, dies quatuor.
    Pius annos nouemdecim menses sex, dies uiginti unum.
    Anicetus Syrus annos undecim, al. nouem, menses quatuor, dies sex.
    Soter annos nouem, menses sex, dies uiginti unum.
    Eleutherius annos quindecim, menses tres, dies duos.
    uictor annos undecim, menses duos, dies duos.
    Zepherinus Romanus annos nouem, aliis uiginti, menses sex, dies decem.
    Calixtus annos sex, menses duos, dies decem.
     Urbanus Romanus annos quatuor, menses tres, dies duodecim.
    Pontianus Romanus annos nouem, menses quinque, dies quinque.
     Antheros Grecus annos undecim, mensem unum, dies duodecim.
    Fabianus Romanus annos tredecim, menses undecim, dies undecim.
    Cornelius Romanus annos duos, menses duos, dies tres.
    Lucius Romanus annos tres, menses tres, dies tres.
    Stephanus Roman. annos septem, menses sex.
    Sixtus II Atheniensis annum unum, mensem unum, dies decem.
    Dionysius annos sex, menses duos, dies quatuor.
    Felix Romanus annos quatuor, menses quatuor, dies quindecim.
     Eutychianus annum unum, mensem unum, diem unum.
    Gaius Salonensis annos undecim, menses quatuor, dies duodecim.
    Marcellinus Romanus annos quatuor, menses quatuor, dies sedecim.
    Marcellus Romanus annos quinque, menses septem, dies uiginti unum.
    Eusebius Grecus annos sex, mensem unum, dies tres.
    Melchiades Afer annos quatuor.
    Syluester Romanus annos uiginti tres, menses decem, dies decem.
    Marcus Romanus annos duos, menses octo, dies  uiginti.
    Iulius Roman. annos duodecim, menses duos dies septem.
    Liberius Roman. annos sex, menses tres, dies quatuor.
    *Felix annum unum, menses septem, dies undecim
    Damasus Hispanus annos octodecim, menses sex, dies decem.
    Syricius Roman. annos quindecim.
    Anastasius Romanus annos quindecim.
    Innocentius Albanus annos quindecim, menses undecim, dies uiginti unum.
    Sozimus Cappadox annos tres, menses tres, dies undecim.
     Bonifacius Romanus annos sex, menses octo, dies septem.
    Celestinus Roman. annos quatuor, menses decem, dies quatuordecim.
    Sixtus III Roman. annos septem, diem octodecim.
    Leo Magnus Roman. annos uiginti unum, mensem unum, dies tredecim.
    Hilarius Sardus annos sex, menses tres, dies decem.
    Simplicius Tiburtinus annos quindecim, mensem unum, dies septem.
    Felix II Roman. annos octo, menses undecim, dies septemdecim.
     Gelasius Afer annos quatuor, menses octo, dies octodecim.
    Anastasius II Romanus annum unum, menses undecim, dies uiginti duo.
    Symmachus Sardus annos quindecim, menses septem, dies uiginti sex.
    Hormisda Campanus annos octo, dies octodecim.
    Ioannes Etruscus annos duos, menses octo, dies quindecim.
    Felix III Beneuentanus annos septem, menses quinque, dies quindecim.
    Bonifacius II Romanus annos duos, dies uiginti sex.
    Ioannes II Romanus annos duos, dies quinque.
     Agapitus menses undecim, dies nouemdecim.
    Siluerius Prusinas annum unum, menses quinque, dies undecim.
    uigilius Romanus annos septemdecim, menses sex.
    Pelagius Romanus annos duodecim, menses decem, dies uiginti octo.
    Ioannes III Romanus annos duodecim, menses undecim, dies uiginti sex.
    Benedictus Romanus annos quatuor, mensem unum, dies uiginti octo.
    Pelagius II Romanus annos decem, menses duos, dies decem.
    S. Gregorius Magnus Romanus annos tredecim, menses sex, dies decem. Cepit an. Christi 590.
     Sabinianus Tuscus annum unum, menses quinque, dies nouem.
    Bonifacius III Romanus annos quinque, menses decem.
    Bonifacius Iu Marsus
    Deusdedit Roman.
    Bonifacius u Neapolitanus.
    Honorius Campanus annos duodecim, menses decem, dies septemdecim.
    Seuerinus Roman. menses duos, dies quatuor.
    Ioannes Iu Dalmata annum unum, menses nouem, dies nouemdecim.
    Theodorus Hierosolymita annos sex, menses decem, dies octodecim.
     S. Martinus Tudertinus, Etruscus, annos sex, mensem unum, dies uiginti sex.
    uitalianus Signinus, Latinus, annos quatuordecim, menses sex.
    Adeodatus Roman. annos quatuor, menses quinque, dies quinque.
    Domnus, alias Domnio, Romanus annum unum, menses quinque, dies decem.
    Agatho Siculus, monachus, annos duo, menses sex, dies octo.
    S. Leo iunior seu secundus, Siculus, menses decem, dies septemdecim
    Benedictus II Romanus menses decem, dies quindecim.
     Ioannes u Antiochenus, Syrus annum unum, dies nouem.
    Conon Thrax menses undecim.
    Sergius Syrus Panormitanus annos tredecim, menses octo, dies uiginti quatuor.
    Ioannes uI Grecus annos sex, menses quinque, dies septemdecim.
    Ioannes uII Grecus annos duos, menses sex, dies quindecim.
    Sisinius Syrus dies triginta.
    Constantinus Syrus, annos septem, dies quindecim.
    Gregorius II Romanus annos sedecim, menses nouem, dies undecim.
    Gregorius III Syrus annis decem, menses octo dies  uiginti quinque.
    Zacarias Grecus monachus annos decem, menses quatuor, dies quatuordecim.
    Stephanus II Romanus et Stephanus III annos quinque, dies uiginti octo.
    Paulus Romanus, annum unum.
    Stephanus Iu, Siculus monachus, annos quatuor.
    Adrianus Romanus annos uiginti quinque, menses decem, dies quatuordecim.
    Leo III Romanus annos uiginti, menses quinque, dies sedecim.
    Stephanus u Romanus menses septem.
    Paschalis Romanus annos septem, dies septemdecim.
    Eugenius II seu iunior annos quatuor, menses  septem, dies uiginti duos.
    ualantinus Romanus dies quadraginta.
    Gregorius Iu Romanus septemdecim annos.
    Sergius iunior Romanus tres annos.
    Leo Iu Romanus annos octo, menses tres, dies sex.
    Benedictus III Romanus annos duos, menses sex, dies sex.
    Nicolaus Romanus annos nouem, menses sex, dies triginta.
    Adrianus iunior, seu secundus annos quinque.
    Ioannes uIII annos decem, dies duos.
    Martinus II uel Marinus Phaliscus, annum unum, menses quinque.
     Adrianus III Romanus annum unum, menses quatuor.
    Stephanus uI Romanus annos quinque.
    Formosus Portuensis, annos quinque, menses sex.
     Bonifacius uI Romanus dies quindecim.
    Stephanus uII Romanus annis quinque, menses tres.
    Romanus Phaliscus menses quatuor.
    Theodorus II Romanus dies uiginti.
    Ioannes IX Tiburtinus monachus annos duos.
    Benedictus III Romanus annum unum, menses quinque.
    Leo u dies sexaginta septem.
    Christophorus Romanus menses quatuor.
    Sergius III annos septem, menses tres, dies sedecim.
    Anastasius III annos duos.
    Lando Sabinus menses sex, dies triginta quinque.
     Ioannes X Rauennas annos quatuordecim, menses duos, dies tres.
    Leo uI menses septem.
    Stephanus uIII annos duos, mensem unum, dies duodecim.
    Ioannes XI annos quatuor.
    Leo uII Romanus annos tres, menses sex, dies decem.
    Stephanus IX Romanus annos quatuor, menses tres, dies quindecim.
    Marinus iunior, aliis III Romanus annos tres, menses sex, dies duodecim.
    Agapitus iunior Romanus annos decem, menses septem, dies decem.
     Ioannes XII annos nouem, menses tres.
    Leo uIII annum unum.
    Ioannes XIII annos sex, menses decem.
    Benedictus u Romanus dies sexaginta.
    Bonifacius uII Romanus anno uno.
    Benedictus uI, ex comitibus Tusculanis annos decem, menses octo, dies uiginti nouem.
    Ioannes XIu Papiensis annum unum.
    Petrus Ioannes Xu et XuI annum unum.
    Gregorius u Saxo, Germanus sedit annos tres.
    Siluester II qui et Gerbertus, Floriacensis monachus.
    Ioannes, Ioannes, Sergius, Benedictus, Ioannes XuII, Nicolaus, Gregorius uI, Leo IX, uictor  II, Stephanus X, Alexander II, Gregorius uII, Urbanus II, Paschalis II, Gelasius II, Calixtus II, Honorius II, Innocentius II, qui fuit pontifex ordine 165, Christi anno 1130.







COMMENTARIUS IN TIMAEUM PLATONIS AUCTORE, UT uIDETUR HONORIO AUGUSTODUNENSI.


On sait que le Timée de Platon était connu par le Commentaire de Chalcidius, au moins dès le uIIIe et le IXe siècle, puisqu'on le trouue dans des manuscrits qui remontent à cette époque. On sait aussi que les doctrines qui y sont exposées étaient deuenues, au XIIe siècle, un suiet d'étude et de controuerse. L'influence des théories platoniciennes est uisible dans Bernard de Chartres. Cependant c'est une question incertaine si ce dernier connaissait Platon autrement que par Macrobe. Abailard ne cite iamais que Macrobe, et il n'y a qu'un seul auteur du XIIe siècle que l'on sache positiuement auoir commenté Platon: cet auteur est Honoré d'Autun. Non-seulement dans le premier liure de l'Imago mundi , il s'occupe de l'explication des fameux nombres du Timée; mais dans le premier liure de sa Philosophia mundi, , après auoir rapporté plusieurs opinions qui auaient cours de son temps sur l'âme du monde, il renuoie, pour l'explication de la doctrine platonicienne sur ce point, à des gloses qu'il aurait écrites sur Platon: Hanc dicit Plato ex diuidua et indiuidua substantia esse excogitatam et ex eadem natura et diuersa: cuius expositionem si quis querat, in glosulis nostris super Platonem inueniet. Il serait donc possible que le commentaire contenu dans le manuscrit de Saint-Germain, 1195, fût celui d'Honoré. En effet, l'auteur  nous apprend qu'il auait composé sur la physique un liure qu'il appelle nostra Philosophia, où il auait démontré qu'il ne peut y auoir de corps situés dans une région supérieure à celle du feu. Nullum ergo naturali aspiratione superius debet esse igne. Quod enim dicunt aquas congelatas esse ibi, ita absurdum quod illud dedignamur refellere. In nostra Philosophia satis idem diximus. Or nous retrouuons cette idée en plusieurs endroits de la Philosophia mundi . Enfin, les auteurs dont il est fait mention dans le commentaire que nous auons sous les yeux, sont précisément les mêmes que cite ordinairement Honoré d'Autun dans ses écrits sur la physique: ce sont Boëce Macrobe et Constantin l'Africain. uoici quelques extraits du Commentaire sur le Timée:

»Incipientibus Thimeum Platonis inquirendum est que compositionis illius causa fuerit, et unde in eo agatur, et qualiter, etc., et cui parti philosophie supponatur, et titulus. Causa uero compositionis huius operis talis fuit: cum inter omnes recte philosophantes iustitiam in conseruatione reipublice principatum obtinere certum sit, circa illius inquisitionem maxima fuit eorum intentio. Quorum Trasymachus orator sic ipsam definiuit: Iustitia est que plurimum prodest ei [suppleuimus ei] qui plurimum potest, illud attendens quod propter conseruationem iustitie ad illum qui plurimum potest gubernande reipublice transferuntur. Cuius definitione relata in scholis, Socrates ait: Non; imo iustitia est que plurimum prodest ei qui minimum potest. Qui enim plurimum potest, se et sua sine omni iustitia conseruat; sed qui minimum, minime. Et quia tam perfectam de ea dederat sententiam, rogauerunt eum sui discipuli ut de illa tractatum componeret. Quorum satisfaciens uoluntati, de parte ipsius iustitie, id est de positiua iustitia tractauit. Iustitia enim alia positiua, alia naturalis. Et est positiua que ab hominibus inuenta, ut suspensio latronis, naturalis uero que non est ab homine inuenta, ut parentum dilectio, et similia. Sed quoniam positiua iustitia circa instituta reipublice maxime apparet, in tractatu de ea ad rempublicam se transtulit, ut circa eam iustitiam ostenderet. Sed quia in nulla republica perfectam potuit inuenire iustitiam quam in exemplum pretenderet, nouam secundum ueterem Atheniensium confinxit. Deinde Plato, eiusdem discipulus, cum decem uolumina de republica composuisset, uolens perficere quod magister suus pretermiserat, de naturali iustitia hoc opus composuit. Sed quoniam illa circa creationem mundi maxime apparet, ad illam se transfert. Unde possumus dicere quod materia huius libri est naturalis iustitia uel creatio mundi. De ea enim propter naturalem iustitiam agit. Agit hoc modo de tali materia: ostendendo efficientem, formalem, finalem, materialem causam mundi, deinde causam excogitationis anime, et modum et coniunctionem eius cum corpore, et potentias in eo exercet; postea creationem celestis animalis, erii, aquatilis, reptilis. Deinde agit de etatibus hominis, de officio et utilitate membrorum eiusdem, ad ultimum de primordiali materia. Hac utilitate agit de tali materia, tali modo, ut, uisa potentia diuina et sapientia et bonitate in creatione rerum, timeamus tam potentem, ueneremur tam sapientem, diligamus tam benignum. Non uni tantum parti philosophie supponitur, sed de pluribus aliquid in eo continetur. Quod ut melius intelligatur, partes philosophie diuisione prodamus. Philosophia igitur eorum que sunt et non uidentur, et eorum que sunt et uidentur uera comprehensio. Huius due sunt species: practica et theorica. Practice uero sunt tres: ethica de instructione morum, ethos enim mos, ethonomica  dispensatura, ethonomus enim est dispensator; politica, ciuilis, polis enim est ciuitas; hec docet qualiter respublica tractetur. Theorice similiter sunt species tres: theologia, mathematica, physica; et est theologia de diuinis; theos enim est Deus, logos est ratio. Mathematica quadriuium continet, dicta mathematica, id est doctrinalis. Mathesis cum aspiratione est doctrina, sine ea est uanitas; et dicitur doctrinalis antonomastice, quia scilicet perfectior sit doctrina in quadriuio quam in ceteris artibus. In aliis enim sola uoce fit doctrina; in ista ut et uoce  et oculis; ut enim dicitur ab ore regula, ostenditur sub oculis in figura. Mathematice sunt quatuor species: arithmetica, musica, geometria, astronomia. Physica uero de naturis et complexionibus corporum est, physis enim est natura. Musice sunt species tres: instrumentalis, mundana, humana. Instrumentalis tres: melica, metrica, rithmica. Melice tres: diatonica, enarmonica, cromatica. De omnibus igitur artibus in hoc opere aliquid continetur; de practica in recapitulatione positiue iustitie; de theologia, ubi de efficiente, formali et finali causa mundi et de anima mundi loquitur; ubi uero de numeris et proportionibus, de mathematica; ubi uero de quatuor elementis et creatione animalium, et de primordiali materia, physice. Titulus talis est: »Incipit Thimeus Platonis, dictus a quodam discipulo suo.« Mos enim Platoni fuit intitulare uolumina a nominibus discipulorum; ut conferret honorem discipulo, ut et uitaret arrogantiam, et ut subtraheret emulis occasionem reprehendendi. uel Thimeus dictus est quasi flos: thimio  enim est floreo; quia in eo est flos philosophie. Isocrates, etc. Thimeus Platonis diu difficilis habitus est; non quia tam perfectus auctor aliquid obscure dixisset, sed quia lectores ignorabant artes quarum ex necessitate facit mentionem. Cum enim de creatione mundi ageret, de diuersis artibus mentionem facere oportuit, iuxta uniuscuiusque proprietates probationes inducendo. Est igitur ignoratus a Latinis usque ad tempus Osii pape, qui cum sciret in eo multa utilia nec fidei contraria contineri, rogauit Chalcidium archidiaconum suum, in utraque lingua peritum, ut de Greco in Latinum illud transferret. Cuius auctoritati obediens primas partes illius transtulit. Sed quia ignorabat utrum placeret an non, misit ad illum ut de illis iudicaret, ut, si placerent, cum maiori audacia cetera aggrederetur. Et quoniam difficiles erant ad intelligendum, super illas commentum fecit, et cum parte translata et commento has litteras misit, quarum continentia hec est. In principio excusat se de ignorantia, postea captat eius beneuolentiam; deinde ostendit quare totum illum non transtulit, et quare super partem translatam commentum fecit.

»Descensus ad litteram talis est. Difficilis res erat transferre librum Platonis de Greco in Latinum; sed uirtus tua et amicitia fecit eam mihi facilem. Sed ad hoc quidem aliquis posset dicere: Potestne uirtus hoc facere? Probat quidem . . . auctoritate Isocratis, sic dicens: Isocrates: Isocrates ille rhetor de quo in rhetorica legitur, in Exhortationibus suis, id est in eo libro sic uocato, laudans uirtutem, uirtus est habitus animi modo nature rationi consentaneus, dixit »penes eam  consistere causam totius prosperitatis:« ex uirtute enim omnis prosperitas, quia, ut probat Bethius, omnia que contingunt bonis bona sunt; que uero malis mala sunt; et omnium bonorum, id est temporalium et eternorum.  Et cum hec diceret, addidit eam  solam esse que redigeret ad possibilem facilitatem; id est faceret faciles res impossibiles, non natura sed usu. Et ne putaret aliquis eum mentitum esse subiungit preclare, id est aperte et uere: Quid enim. Probat quod uirtuti res difficilis facilis est, remouendo a uirtute ea que generant difficultatem. Hec sunt inuita inceptio, impatientia laboris, et hoc est quod dicit: quid enim generosam magnanimitatem, id est uirtutem, et est periphrasis, aggredi, id est incipere, ac si diceret nichil honestum. uel quid ceptum, id est inceptum, fatiget, nichil scilicet. Antequam enim incipiat, prouidet an ad perficiendum sufficiat. Ut temperet se a labore. Sed quia quod caret alterna requie durabile non est, subiungit: tanquam uicta difficultatibus. Interpolare enim labores nature est necessitas, sed uinci fragilitas. Eadem est. Probato quod uirtus faciat rem difficilem facilem, hoc idem de amicitia, que quedam uirtus est dicens: eadem est uis amicitie que et uirtutis est. Est amicitia uoluntas bonorum erga aliquem causa illius ipsius qui diligitur, cum eius pari uoluntate. Exponit qualiter sit eadem uis, et est par extricatio, id est expositio, rerum pene impossibilium, id est difficilium. Trice sunt macule retis: inde intricare dicitur inuoluere, extricare euoluere. Cum alter. Subiungit qualiter amicitia rem difficilem faciat facilem, scilicet cum alter ex amicis, inter duos enim ad minus est amicitia re ipsa. Religiose imperare est debita et honesta imperare et possibilia: adminiculentur, id est subueniant effectui complaciti operis, id est ad efficientiam operis utrique placiti. Alter uoto parendi, id est ex uoto et uoluntate obediendo. Ex uoto obedire est sine spe remunerationis, sine coactione timoris, sine coniunctione sanguinis obedire. Conceperas, etc. Huc usque excusauit se de arrogantia, modo captat beneuolentiam Osii eiusdem, per hoc quod utilem rem preuideat. Conceperas animo, id est preuideras; sed antequam ostendat quidem, ne uideretur mala conceptio, commendat Osium sic: Florente omnibus studiis humanitatis. Studium est uehemens applicatio animi ad aliquid agendum cum magna uoluntate. Sed studia alia sunt humanitatis, ut practice, alia diuinitatis, ut theorice. Sed cum iste in omnibus floreret, maxime in studiis humanitatis, quia humanus homo erat. uel studia humana dicuntur omnia que ab homine sciri possunt, in quibus omnibus iste florebat. Sed quia studium sine ingenio non sufficit, secundum illud Horatii:

Ego nec studium sine diuite uena,
nec rude quid possit uideo ingenium, addit et ingenium. Ingenium est naturalis uis ad aliquid cito intelligendum; unde dicitur ingenium quasi intus genitum. Sed quia ingeniorum alia sunt summa, alia minima, alia media, ad cumulum laudis addit excellenti. Deinde, commendato eo, ostendit quod conceperat dignam spem operis prouentu, id est operis Platonis de Greco in Latinum prouenturi. Sed ne uideretur superflua hec translatio, addit intentati; nullus enim adhuc transtulerat. Et quanquam. Alio modo captat eiusdem beneuolentiam, scilicet remouendo ab ea arrogantiam. Continuo, hoc quod mihi iniunxisti melius quam ego posses facere. Et quanquam hoc ipse, id est hanc translationem posses facere facilius, quia doctor, commodius, quia maioris auctoritatis, tamen ei potius malueris iniungere, id est mihi, quem iudicares alterum te, id est quem ut te diligebas. Et tractum est a Tullio qui in libro amicitie dicit: Amicus meus est alter ego. Sed, ne uideretur iniunxisse uel propter ignorantiam, uel propter indignationem, ait: credo propter admirabilem uerecundiam. Est enim quedam uerecundia bona, quedam mala. Mala est quando in bono frigidi malum quod fecimus confiteri uel dimittere erubescimus; bona est qua malum perpetrare erubescimus, et scientie uel uirtuti que in nobis sunt nos impares iudicamus. Possemne. Ad hoc quidem aliquis posset dicere: etsi iste imperasset, tamen ex arrogantia incepisti cum te posses excusare; probat quod non posset, et hoc est: Oro te, o aliquis, uel, o Osi. Excusare munus, id est hoc officium, iniunctum mihi a te, quamuis res, id est translatio operis illius esset ardua, ego de quo ita senseras , quem te alterum iudicabas, ac si diceret: non. Et qui nunquam: probat quod non posset, argumento a minori, quia nec in aliqua parua re uoluntati illius unquam contradixerat, nedum in ista; et hoc est: et ego contradicerem huic tanto; ad quantitatem, quia multa magna uilia sunt, subiungit: et tam honesto desiderio qui nunquam . . . . id est officium ad te pertinens; officium id est congruus actus, quem iuxta mores et instituta ciuitatis, uel ex lege uel ex natura  oportet nos adimplere. Nec etiam in solemnibus, id est communibus; Solon  enim est commune; inde solemnia quasi festa communia dicuntur. Usitatis, id est quotidianis, in quibus amicus amico quasi in nugis contradicit sepe, sed in seriis nunquam. In quo. Diceret aliquis: et si ita non posses excusare, diceres te ignorare. Responsio: nolui quia putaretur callida simulatio scientie. Quidam enim sic negantes callide simulant, et hoc est: in quo, id est in qua petitione declinatio, id est euitatio huius speciosi muneris excusatione ignorationis, id est excusando per ignorantiam, scilicet dicendo me ignorare futura esset, id est reputari posset callida simulatio scientie. Itaque, etc. Non erat conueniens excusatio; parui, et maxime quia sciebam te, Deo uolente, hoc imperare, et hoc est: certus id munus, id est huius translationis officium, non iniungi mihi a te sine diuino instinctu, id est diuina uoluntate. Propterea, quia non erat causa excusationis, et quia non imperabas sine diuino instinctu, aggressus primas partes Thimei Platonis alacriori mente de inceptione, spe confirmatorie de perfectione, non solum transtuli, sed etiam partis eiusdem translate, commentarium feci. Ut ait Priscianus super exercitationibus puerorum: comminisci est plura studio uel doctrina in mente habita in unum colligere. Unde commentum possit dici plurium studio uel doctrina in mente habitorum in unum collectio; et quia secundum hanc definitionem commentum possit dici quislibet liber, tamen non hodie uocamus commentum nisi alterius libri expositorium, quod differt a glosa. Commentum enim solum sententiam exsequens, de continuatione uel expositione littere nichil agit. Glosa uero omnia illa exsequitur: unde dicitur glosa quasi lingua. Ita enim aperte debet exponere ac si lingua doctoris uideretur docere. Putans, etc. Hucusque excusauit se de arrogantia, reddiditque beneuolum illum laudando; deinde docilem, quod transtulit Thimeum Platonis ostendendo. Modo ostendit quare super eas partes commentarium fecerit, scilicet quia per se ad intelligendum erant difficiles, et ita reddit attentum, dicens: feci commentarium et superflue, scilicet putans, etc. Est exemplum uel res recondita liber Platonis in Greco, simulacrum uero eiusdem in Latino. Sed simulacrum est obscurius ipso exemplo, quia obscurior est cuiuslibet libri translatio quam eiusdem in prima lingua compositio. Causa uero, etc. Quare librum diuisit et non totum simul transtulit, ostendit: est operis prolixitas, et utrum placeret an non dubietas, et hoc est causa,« etc.

On pourrait croire, d'après ce début, que notre commentaire ne sera qu'une paraphrase du commentaire de Chalcidius. Mais il n'en est pas ainsi. Chalcidius ne s'est proposé que de donner l'interprétation des passages du Timée qui supposent la connaissance des sciences, telles que l'arithmétique, la géométrie, la musique, etc. Ici, au contraire, nous auons un commentaire régulier qui suit le texte pas à pas et sans rien omettre.

»Unus, duo, tres. Plato tractaturus de naturali iustitia, recapitulat ea que dixerat de positiua iustitia, ut sit unus et continuus iustitie tractatus, quod facit tali modo, introducendo quatuor personas, Socratem, Thimeum, Hermocratem, Critiam, sub tali figmento. Cum esset id moris Atheniensium ut in festa die Palladis in domum alicuius philosophi conuenirent, ut ab eodem in aliquo instruerentur, confingit Thimeum, Hermocratem et Critiam quartumque, cuius nomen hic reticet, die festo Palladis in domum Socratis conuenisse, et ab eodem in positiua iustitia instructos esse, finitoque tractatu, quesitoque ab eis mutuo, id est tractatu de iustitia, promissoque, in crastinum uenit. Sed quartum de sociis non inueniens sic incepit narrare, unus, duo, tres. Sed queritur cur Plato, quem constat nichil sine causa fecisse, cur librum suum a numeris incepit; et si a numeris fuerit incipiendus, quare ab istis numeris potius  quam ab aliis, et quare tres numeros, nec plures posuit, et quare per cardinalia nomina, non ordinalia illos uocauit. Primo igitur, ut Pythagoricus, sciens maximam perfectionem in numeris esse, quippe cum nulla scilicet creatura sine numero possit existere, numerus tamen sine quolibet potest existere, ut perfectionem sui operis ostenderet, a perfectis scilicet numeris incepit. Ab istis uero numeris idcirco quia sunt partes perfecti numeri, id est senarii. Perfectus est numerus cuius partes aggregate reddent equalem summam. Pars autem senarii secunda sunt tres, tertia duo, sexta unum, que aggregata talem summam reddunt, id est sex. Propter ergo perfectionem, a partibus perfecti incepit. Amplius inter hos numeros inueniuntur proportiones que musicas reddunt consonantias. Inter duo enim et unum est dupla proportio - ex hac nascitur diapason; inter tres et unum sesquiquarta, ex qua diapente; inter quatuor et tres sesquitertia, ex qua diatessaron. Quia igitur de creatione rerum, que concorditer, et proportionaliter facta est, tractare disposuerat, recte a numeris obtinentibus proportiones incepit. Tres uero tantum numeros ponit, quia de tribus simplici modo, secundum auctoritatem Betii, agit; de diuinis intellectualiter, de mathematicis doctrinaliter, de physicis naturaliter. Tractare de diuinis intellectualiter est, remota omni opinione, quidquid dicatur de diuinis certa ratione subiecta confirmare. De mathematicis doctrinaliter agere est de eis que pertinent ad quadriuium sic tractare, ut quod regula dicitur sub oculis in figura ostendatur, ut in quadriuio agitur. De physicis uero naturaliter agere est de naturis corporum, subiecta physica ratione, tractare. Per cardinalia nomina illos uocat, non ordinalia, ne uni alium preferre uideretur. Et hec sunt uerba Socratis in crastinum uenientis, nec omnes socios inuenientis: unus, duo, tres, o Thimee, requiro quartum de numero uestro. Quartus ille Plato fuit, qui quasi ab opere se subtraxit dum non sibi, sed Thimeo, propter predictas rationes, illud attribuit. Qui hesterni,« etc.

L'auteur continue de commenter longuement le préambule du Timée. Il est inutile de le suiure dans ses déueloppements sur le déluge de Deucalion, fondés sur une mauuaise physique, et absolument dépouruus d'intérêt. Ses explications sur l'origine d'Athènes et la fable d'Ericthonius n'ont pas plus de ualeur.

Le commentaire sur le discours même de Timée commence aux deux tiers de la première colonne dudit feuillet 56 uerso. En uoici le début:

»Est igitur Thimeus de naturali iustitia tractatus ad creationem mundi circa quam maxime apparet se transferre. Ut eum perpetuitati . . . . . . quatuor illius causas, scilicet efficientem, formalem, finalem, materialem ostendit, ut ex talibus causis quoddam perpetuum posse creari manifestet. Est efficiens causa diuina essentia, formalis diuina sapientia, finalis diuina bonitas, materialis quatuor elementa. Que, ut melius intelligantur, bimembrem proponit diuisionem, in cuius altero membro efficiens, formalis, finalis causa mundi continetur, in altero materialis et effectus. Que diuisio talis est, quidquid est uel est carens generatione et semper est, uel habet generationem, nec semper est. Hec ut melius intelligamus, dicamus quid sit generatio, quid sit habere generationem, quid carere generatione, quid semper esse, nec  semper esse. Generatio igitur, ut ait Bethius, in quinto super categorias, est ingressus in substantiam, id est principium existentie; carere uero generatione est carere principio existentie. Semper esse est sine preterito et futuro existere; non semper esse est per temporales successiones transire. Caret ergo generatione et semper est, quod nunquam incepit esse nec aliquid preteritum nec futurum habet. Hoc conuenit diuine essentie: ea enim nec habuit principium existentie, nec uices temporis. Hec est efficiens causa mundi, ipsa enim est omnium creatrix. Hoc idem conuenit diuine sapientie. Si enim Deus caret principio, nec potuit sine sapientia esse; idem est enim illi et esse, et sapientem esse. Ergo et eius sapientia caret principio. Semper uero est quia illi nichil preteritum, nichil futurum est, sed omnia presentia. Hec formalis causa a creatione mundi dicitur, quia iuxta eam mundum formauit. Ut enim fabricator, uolens aliquid fabricare, prius illud in mente disponit, postea quesita materia, iuxta mentem suam operatur, sic creator, antequam aliquid crearet, illud in mente habuit, deinde opere illud adimpleuit. Hec eadem a Platone dicitur archetypus mundus: mundus, quia omnia continet que in mundo sunt; archetypus, id est principalis forma. Archos  enim est princeps, typos  forma uel figura. Idem conuenit diuine bonitati, ea enim caret principio et semper est presens. Illa est finalis causa mundi, quia sola bonitate, ut in sequentibus apparebit, omnia creauit. Ita sub hoc membro, efficiens, formalis, finalis causa mundi continetur; sub alio uero materialis et effectus, et duo elementa; et quidquid ex eis est principium, habet essentie et per successiones temporales uariantur,« etc

Nous ne croyons pas nécessaire de pousser plus loin ces extraits. Nous ne donnerons plus qu un passage qui présente un intérêt particulier, puisqu'il y est question des idées. Il s'agit de cette phrase de Platon: »Sensilem mundum in quo omnia genera et quasi quidam fontes continentur animalium intelligibilium. »Et hic periphrasis archetypi mundi, id est diuine sapientie in qua continentur intelligibilia animalia. Mos fuit Platonis diuinam cognitionem de aliqua re nomine ipsius rei uocare, sed etiam differentiam adiungere intelligibilem. Unde diuinam cognitionem de homine uocat intelligibilem hominem, de lapide, intelligibilem uocat lapidem, que eadem uocat ideas, id est formas. Ita enim ut cognouit res formauit. In diuina igitur mente, que est archetypus mundus, genera intelligibilium animalium continentur, id est cognitiones de diuersis generibus animalium. Et quasi quidam fontes. Ut enim riuus est a fonte, sic omnia ab eis sunt que sunt in diuina mente, si quidem uere in eo continentur.«

Le commentaire ne s'étend pas dans notre manuscrit au delà du feuillet 60 uerso, à la fin duquel il est tout à coup interrompu. Ainsi, nous ne possédons de l'ouurage d'Honoré d'Autun, qu'un fragment qui comprend à peine la moitié de la première partie du Timée. En uoici les dernières lignes:

»Nec uero manus fuerunt ei necessarie cum nichil, etc., nec pedes, quia nullus motus ad quem pedes sint necessarii ei conuenit. Quod ut sit facilius, dicamus quod motus alius localis, alius non. Et est localis motus cum tota res modo in uno loco, modo in alio inuenitur. Sed localis motus species sunt septem: ante, retro, sursum, deorsum, dextrorsum, sinistrorsum, in circuitu. Ad hoc pedes sunt necessarii. Sed nullus istorum potest mundo conuenire, extra quem nullus locus est. Motus non localis, qui et rationalis dicitur, alius spiritualis, alius corporalis est; qui rationalis motus, corporalis motus in eodem loco est, id est habere partes aliter, simul in eo loco qui firmamento conuenit, quia pars illius modo est in Oriente, modo in occidente. Spiritualis uero motus anime est: mouentur enim ad intelligendum, etc. Ita rationalis motus conuenit anime et firmamento, spiritualis anime, et hoc est; nec pedes duxit ei necessarios, quoniam a nullo modo motus localis ei competebat ut expositum est, sed rationalis, id est in eodem loco, qui dicitur rationalis.



HONORII AUGUSTODUNENSIS OPERUM PARS SECUNDA EXEGETICA.





HEXAEMERON.




PRAEFATIO.


Quadraginta et sex annis edificatum est templum hoc. Maria duodecim annorum fuit, cum Christum genuit: Christus autem triginta et quatuor annorum in passione solutus occubuit. Duodecim autem et triginta et quatuor, quadraginta sex fiunt, quibus annis templum corporis Christi edificabatur, quod a Iudeis soluebatur. In nomine quoque Ade quadraginta et sex inueniuntur: nam apud Grecos A unum significat, D quatuor, A iterum unum quod sex fiunt: M uero quadraginta significat. Quadraginta ergo et sex annis templum edificatur, dum Christus ab Adam generatur.



CAPUT PRIMUM. De neocosmo.

 Quia multi multa de primis sex diebus disseruerunt, et diuersa sentientes, obscuriora simplicibus reddiderunt; postulat cetus uester litteris promendum, quid potissimum de his sit sentiendum. Maiorum itaque sequens auctoritatem, pando uobis huius textus obscuritatem. Cui uero hoc placeat, elucidario nostro in capite prefigat Hexemeron.

primis queritur, cur Moyses de lapsu hominis scripserit, casum uero angeli reticuerit? sed sciendum est, auctores librorum precipue concordiam in scriptis suis attendere, quo possit intentio cum materia uniformiter concurrere. Intentio quippe Moysis est restaurationem humani generis per Christum figuraliter narrare, quam intentionem omnimode  satagit sue materie adaptare. Cum in principio, id est in Christo, omnia asserit creata, et postmodum cuncta in eo astruit reparata. In toto quoque textu sue narrationis nichil aliud ponitur, nisi quod Christo uel Ecclesie figuraliter congruit. Unde etiam narrationem suam usque ad liberationem populi de Pharaone et principium Iesu perducit: Qui populum in terram repromissionis introducit, significans uidelicet uerum Iesum, qui populum credentium de diabolo eripuit: cui Pater principatum super celestia et terrestria tribuit, et in nouissimo tempore Ecclesiam in terram uiuentium  introducturus erit. Igitur, quia Dei Filius, per quem omnia, hominem misericorditer de interitu redemit; angelum uero in reatu iuste deseruit, Moyses redempti lapsum describit; deserti autem casum silentio premit.

Materia autem sua est hic sensibilis mundus, in quem homo post lapsum est pulsus; et aduentus Dei unigeniti in hunc mundum, mundi fabricatoris et humani generis liberatoris: quem uariis et mysticis sententiis presignat, et ipsis rebus prefigurat: dum populum de Aegypto per paschalem agnum liberat, et ad amissam patriam reuocat; atque uniuersum Ecclesie statum per mirabile tabernaculum prenotat: cunctaque eius sacramenta per legalia sacrificia prenuntiat. Unde et Nouum Testamentum sic ueteri  continuatur; ut quidquid uetus proponit, Nouum soluere uideatur. Ob quam rem etiam utrumque a principio incipitur, cum illud, in principio creauit Deus celum et terram, istud, in principio erat uerbum, inchoatur. Ioannis quippe Euangelium in canone primum ponitur. Et notandum, quod Moyses propheta Filium principium, et in eo omnia creata commemorat: Ioannes autem apostolus Patrem principium, et Filium in eo semper, ei cequalem mansisse, et omnia per ipsum facta predicat. Quia nimirum unam utriusque substantiam concorditer nobis denuntiant. Dicitur itaque : In principio creauit Deus celum et terram, hoc est, Deus Pater creauit in Filio simul celestia, et terrestria, uisibilia  et inuisibilia. Et Spiritus Domini ferebatur super aquas, uel aquas fouebat, id est cuncta de aquis procreanda animabat. Et nota Trinitatem. Deo Patri ascribitur mundi creatio, Filio rerum dispositio, Spiritui sancto omnium uiuificatio, uel ornatio. Simpliciter autem sic ad litteram exponitur. In principio creauit Deus celum et terram, hoc est, in momento fecit Deus omnia corporalia et incorporalia. Celi etenim appellatione, incorporea, ut sunt angeli, intelliguntur, et cuncta spiritualia que a nobis non conspiciuntur. Terre autem uocabulo corporea, ut hoc celum et terra, innuuntur, et cuncta que a nobis  cernuntur. Aliter: In principio, id est in primis, fecit Deus celum et terram, deinde cetera. Terra autem erat inanis, scilicet a fructibus, et uacua, uidelicet ab animalibus. Hoc ideo de celo non scribitur, quia superius celum, quod celum celi dicitur, mox creatum plenum suis laudatoribus, id est angelis reperitur. Ipsi enim astra matutina exstiterunt, que in creatione mundi Deum laudauerunt; et pro mirabili opere Dei, quod subito ex nichilo processisse uiderunt, omnes filii Dei magna uoce iubilauerunt. Astra uero uespertina ad laudem Conditoris processerunt, dum homines electi postmodum creati sunt: qui in morte, ut sidera, occubuerunt, et ad hoc in exortu eterni diei ad congaudendum per resurrectionem effulgebunt.

 Et tenebre erant super faciem abyssi, hoc est, terra erat abysso immersa, id est profunditate aquarum operta: que aqua erat tenebrosa, quia adhuc nulla luce illustrata. Nulla autem creatura erat, que tenebre appellaretur, cum tenebre nichil aliud, quam absentia lucis comprobentur. Sed hec tetra rerum imago chaos uel informis materia cognominatur. Porro forma elementorum tunc temporis erat talis: Terra ipsis, quibus nunc, terminis erat circumscripta, sed tota aquis operta: et eius species talis, qualis adhuc sub profundo maris. Porro ignis in lapidibus et ferro latebat; er uero et terre et aque mistus inherebat. Aqua autem uniuersam superficiem terre contegebat, et totum spatium usque ad celum replebat; seque aquis superioribus, que adhuc super celos  sunt coniungebat. Non autem crassitudine uti nunc spissabatur sed in modum nebule tenuis diffundebatur



CAPUT II.

Et dixit Deus: Fiat lux. Cum de Deo, dixit, scribitur, nostro more dicitur, et efficacia iubentis exprimitur. Dei autem dicere nichil est aliud, quam per uerbum suum omnia condere. Per hoc uerbum hanc corporalem lucem de elemento ignis protulit, et eam huic mundo intulit. Que lux tunc talem claritatem, qualem nunc ante solis exortum, exhibuit: et tenues tunc aquas, ut nunc erem, illustrauit. Per duodecim autem horas super terram, ut nunc sol mansit: per duodecim uero, inferiora  orbis illuminauit.

Et uidit Deus lucem, quod esset bona. Hoc est, rationali creature intelligere dedit: quam bona sint cuncta, que per lucem cernit. Et diuisit lucem ac tenebras: scilicet ut lux duodecim horas super terram, et duodecim sub terra splendesceret: tenebre quoque a luce fugate duodecim horas sub terra totidemque super terram delitescerent. Zona quoque, que in medio orbe, igne candet, per eum equinoctio gaudet.

Appellauitque lucem diem, et tenebras noctem: id est appellare fecit. Sicut nos dicimus, domum fecit cum quis facere iusserit. Factumque est uespere et mane, dies unus. uespere est finis diei; mane autem finis noctis: que duo iuncta, uiginti  quatuor hore fiunt, et unum diem conficiunt. Ideo autem non primus, sed unus dies dicitur, quia idem semper repetitur; ut scribitur: Ordinatione tua perseuerat dies . Illo primo triduo nox prorsus tenebrosa manebat; quia eam nec luna, nec sidera illuminabant. Notandum autem, quod dies a luce inchoatur et in luce terminatur: quia omnia opera Dei a Christo, qui est lux uera, inchoantur, et in eodem cuncta consummantur.

Dixitque Deus: Fiat firmamentum in medio aquarum. Hoc est: firmamentum, quod in medio aquarum locatur, atque celum appellatur, de ipsis aquis in modum crystalli induratum affirmatur: quod ideo apud Iosephum crystallinum celum nominatur. Aque autem, que super hoc celum remanserunt,  formam prioris aque in raritate retinuerunt. Que autem inferius spatium occupauerunt, in densitatem, quam hodie habent, collecte sunt. Unde sequitur: Congregentur aque, que sub celo sunt, in locum unum, et appareat arida. Iussu quippe Dei aque, que prius instar nebule rare diffundebantur, in unum locum spissando subito colligebantur. Qui locus oceanus appellatur, et terra prius limosa arescens, apta germinibus reddebatur. Postquam autem media spatia inter celum et terram uacua apparuerunt, ignis et er, que prius sub aquis pressa in terris latuerunt, congrua sibi loca libere occupauerunt. Et ignis quidem altiora, er uero inferiora mundi naturaliter repleuerunt, et tunc luce nuper creata clarius cuncta illustrari meruerunt. Sciendum  autem quod omnes fontes uel flumina de oceano fluunt, et in eumdem etiam refluunt. Amaritudinem uero naturalem in terra deponunt, per quam occultis meatitibus currunt. Similiter autem aqua a tractu spiraminis uentorum in nubes tollitur, et iterum ad terram per pluuiam deponitur. Flumina autem, que hodie regiones dirimunt, maxima ex parte in diluuio eruperunt. Queritur, cum flumina omnia mare intrent, cur mare non redundet? Sed traditur, quod sol naturali attractu totum in die ebibat, quod tota nocte de dulcibus aquis mari influit, iterumque per pluuias ad terras descendit.

Et uocauit Deus aridam terram, congregationesque aquarum appellauit maria: hoc est, sic appellari  fecit, sicut iam dictum est.

Et uidit Deus, quod esset bonum: hoc est, menti rationalis creature indidit, quam bona sunt cuncta, que Deus condidit. Et ait: Germinet terra herbam uiridem et lignum pomiferum. Mox ut aqua a terris recessit, confestim terra iussu Dei cunctas species herbarum et arborum, insuper et fructus earum iam maturos protulit. Notandum autem, quod hoc uerno tempore contigit: et ideo eodem tempore hoc idem annus obseruare consueuit.

Dixit autem Deus: Fiant luminaria magna in firmamento celi: hoc est, infra firmamentum celi. Sol quippe in medio mundo locatus, luna autem in hoc ere constituta; planete quoque suis circulis affixi traduntur: sidera solummodo firmamento  impressa feruntur. Notandum autem, quod cuncta ternis, et ternis diebus in creatione absoluuntur; quia uidelicet omnia per Trinitatem perficiuntur. Tribus enim diebus elementa, et tribus que infra ea sunt, sunt perfecta. In principio namque celum et terra, ad materiam ex nichilo creantur, ignis et er in terra aquis operiebantur. Deinde prima die lux ab igne serenatur, secunda celum ex aqua instar crystalli solidatur; tertia terra fundatur et aqua ab ea segregatur, ipsaque terra floribus et nemoribus condecoratur. Quarta celum et er superior sole, luna et stellis ex igne productis, illustratur. Quinta er inferior, auibus, aqua piscibus fecundatur. Sexta terra animalibus ex ipsa procreatis onustatur. Primi autem tres dies, qui ante solis  exortum transierunt, equinoctiali lege, id est equali diei ac noctis spatio, preterierunt. Sed et quartus, qui lampas solis et lune protulit, equinoctio insignis fuit. Queritur quid de luce nuper creata actum sit, que post iubar solis effulsit? Fertur quod, sicut raritas aquarum in spissitudinem oceani prius est redacta, ita tenuitas lucis in corpolentiam solis sit compacta, et in globos lune ac stellarum sit densata, eiusque clara gloria his preclaris gemmis sit amplius adornata.



CAPUT III.

Et fecit duo luminaria magna: maius ut preesset diei, et minus ut preesset nocti. Magna luminaria ideo dicuntur, quia nobis magna uidentur. Ceterum luna minima stellarum fertur; septentrionales  autem stelle maiores sole scribuntur. Queritur quidnam obscuri in corpore lune conspiciatur? Sed dicitur lune globus ex igne et aqua esse formatus. Quia si totus esset igneus, terra eius uicinitate exusta torreretur; nunc autem eius calor aque elemento temperatur, et inde obscurum illud in ea uideatur. Hincque fit, quod luna propria luce careat, nec, nisi a sole illustrata, resplendeat, et ab ea etiam ros nocturnus perfluat, et super terram luceat. Aliquando quidem super terram lucent; aliquando oppositis nubibus non lucent; semper autem illa loca splendore replent, quo fixa manent.

Et sint in signa et tempora: In signa sunt, quia pascha nobis certo tempore celebrandum,  aliquando quoque tempestatem uel serenitatem, aliquando etiam aliquid futuri ostendunt. In signa sunt quoque nauigantibus et in arenosis regionibus iter agentibus. In tempora uero sunt equinoctia; et solstitia certa dimensione ueris, estatis, autumni, et hiemis proferunt. In dies sunt, quia nunc longiores, nunc breuiores suo ortu uel occasu efficiunt. In annos sunt, quia luna suum annum communem trecentis quinquaginta quatuor diebus peragit; sol uero trecentis sexaginta quinque diebus suum annum percurrit; stella Martis duobus annis, Iouis duodecim, Saturni triginta annis suum cursum perficit.

Dixitque Deus: Producant aque reptilia et uolatilia. Hic Scriptura aperit, cur Spiritus Dei aquas fouerit;  quia nimirum primum de hoc elemento uoluit animantia producere, et cuncta huius admistione fecundare. Genera erga piscium et reptilium in aquis natare permisit, uolucrum uero in ere uolare iussit. Aeris etenim natura nichil aliud, quam aqua esse fertur, et hec cunctis animantibus uitalem flatum dare perhibetur. Atque idcirco tempestates in ere, uti in mari. procreari traditur. Aqua quippe in nubes condensatur, et iterum uentis in pluuiam dissipatur. Ex ipsarum quoque nubium collisione tonitrua concrepant, et ex ignis excussione fulgura coruscant. Ex procellis autem uenti procreantur, ipsorumque in imbres, in grandinem formantur, ex frigoris uero inclementia pluuia in niuem commutatur. Hec autem turbulentia in ere  tantum uersatur. Ceterum spatia inter celum et erem perpetua luce et tranquillitate plena creduntur. Aer quoque iste nocte tantum obscuratur, que ab umbra terre generatur. Superior uero ether iugi die letatur. Quod autem in nocte stelle uidentur cadere, stelle non sunt, sed igniculi ab ethere flatu uentorum in era tracti.

Dixitque Deus: Producat terra iumenta, et reptilia, et bestias terre. Notandum, quod de aquis duo genera producuntur, scilicet natantia et uolantia: de terra autem tria formantur uidelicet gradientia, reptantia, serpentia.

Igitur omnibus creatis ad usum hominis necessariis, ipse etiam de terra educitur, qui ceteris omnibus ut dominus preficitur. Qui etiam ad imaginem  et similitudinem Dei creatus memoratur, ut celeste animal intelligatur: dum ratione et intellectu a ceteris animantibus sequestratur. Et quia ei Dominus quandoque couniri disposuit, ei participium cum omni creatura tribuit: Scilicet discernere cum angelis, sentire cum animantibus, crescere cum herbis et arboribus, esse cum lapidibus. Corpus eius de quatuor elementis compegit, animam scientia repleuit, et omni corporali creature prefecit. Traditur etiam, quod quasi triginta annorum fuerit, quando creatus sit, atque sapientiam Salomonis, Samsonis fortitudinem, Absalonis pulchritudinem habuerit.

Dixitque Deus: Ecce dedi uobis potestatem super uniuersa. Ante peccatum homo omnia subiecta  habuit; post peccatum uero ipse omnibus subiacuit. Ante reatum hominis terra nil noxium, nullam herbam uenenatam, nullam arborem sterilem protulit: que postmodum in penam hominis uenenum herbis intulit, fructus arboribus abstulit. Aues quoque non raptu alitum uiuebant, nec fere bestiolas ad esum lacerabant, sed omnia communiter de herbis terre alimenta sumebant. Unde sequitur.

Et erunt tam uobis, quam illis in escam. Postea uero non solum aues auibus, uel fere bestiis insidias ponunt; sed etiam ipsi homini domestica animalia uiolenter rapiunt. Et uidit Deus cuncta, que fecit, et erant ualde bona. Cuncta, que fecit Deus per se considerata, sunt bona singula, in uniuersitate autem numerata sunt ualde bona:  quia licet unum alteri contrarium uideatur, unumquodque tamen necessarium comprobatur. Hinc queritur, cum diabolus inter bonas Dei creaturas sit creatus, qualiter dicatur bonus, cum ultra quam dici potest, sit malus? Similiter queritur de serpentibus uel aliis animantibus, que sunt nociua et ideo putantur esse mala. Sed sciendum est, quod diabolus a Deo quidem bonus sit creatus, a se ipso autem in malum commutatus. Qui tamen aliquo modo dicitur bonus, quia in Dei republica comprobatur necessarius; dum aduersarios Dei iuste punit, uelut tortor crudelissimus. Serpentes uero uel cetera animalia his similia comprobantur bona; quod iusta ab hominibus exigant supplicia, uel ad diuersas medicinas sunt utilia.

 Et requieuit Deus die septimo, et sanctificauit illum . Septimum diem Deus Pater antiquo populo celebrandum instituit: octauum uero, qui et primus est, Deus Filius nouo populo obseruabilem fecit. Uterque autem maximo sacramento grauidus existit. Sicut enim septimo die Deus opera huius mundi consummasse scribitur, ita hic mundus per septem millia annorum extendi dicitur. Et sicut septima die Deus ab opere suo requieuisse legitur, ita iustorum corpora in sepulcris, anime uero illorum in gaudio post laborem requiescere creduntur. Per diem etiam septimum dies iudicii designatur, in qua omne opus Ecclesie consummabitur, eique requies eterna recompensabitur. Per diem uero Dominicam, que et prima et octaua notatur, eternitas  prefiguratur: quando finito labore post septem millia annorum octauum secundum inchoatur; in quo una dies melior super millia speratur, que per solum Filium omnibus credentibus datur. Ergo per requiem septimi diei requies animarum in septem donis Spiritus sancti innuitur, per requiem octaui diei requies eterna in octo beatitudinibus exprimitur.

Sex quoque dies primi designant sex etates mundi. Prima die lux creatur, et prima etate homo in paradiso ad perfruendam eternam lucem collocatur. Hec dies uespera clauditur, quando humanum genus in diluuio mergitur. Secunda die firmamentum intra aquas solidatur, et secunda etate humanum genus in Arca ab undis conseruatur. Hec dies uespera finitur,  dum Pentapolis cum omnibus incolis suis incendio consumitur. Tertia die terra ab aquis separatur, et tertia etate fidelis populus ab infidelibus segregatur: dum Abraham et sua posteritas circumcisione, deinde filii Isrel lege a gentibus sequestrantur. Hec dies uespera terminatur, dum idem populus a gentibus undique uastatur. Quarta dies sole et luna illustratur, et quarta etas regno Dauid et templo Salomonis decoratur. Hec dies uespera concluditur, dum destructo templo populus in Babylonem captiuus ducitur. Quinta die aues de aquis producuntur, pisces inibi relinquuntur; et quinta etate multi de captiuitate relaxantur, plurimi in ea retentantur. Hec dies per uesperam desiit, dum Iudea gentili regi subdi promeruit. Sexta die homo  de munda terra formatur, et sexta etate Christus de uirgine generatur. Ea etiam die Deus animalia fecit, et sexta etate fideles, animalia sua, ad pascua uite uocauit, que pastu corporis sui refecit. Hec dies per uesperam complebitur, cum hic mundus igne extremo delebitur. Septima die requieuit Deus ab omnibus operibus suis, et septima etate requiescet in Sanctis omnibus pro sex dierum operibus, cum Deus erit omnia in omnibus. Hec dies uespera non terminatur, quia illa requies nullo fine coangustatur.



CAPUT Iu.

Quid uero beatus Augustinus sentiat de his diebus, quam breuissime studiosis dicemus. Suas autem sententias nostro stylo permutamus, quo lectori fastidium tollamus. Si enim ipsius uerba posuero,  nec pagina capit prolixitatem disputantis; nec infirmus intellectus grauitatem argumentantis. In principio creauit Deus celum et terram. Hoc est, in Filio suo, scilicet in Sapientia sua, Deus Pater creauit omnia simul spiritualia et corporalia; sicut scriptum est: Qui manet in eternum, creauit omnia simul . Et iterum: Omnia per ipsum facta sunt, et sine ipso factum est nichil, quod factum est; in ipso uita erat . Hoc est dicere: Omne quod postmodum factum est, materialiter ac formabiliter, semper in uerbo Dei fuit causaliter ac predestinaliter. Unde scriptum est, qui fecit que futura sunt. Celi autem ac terre nomine uniuersaliter omnis creatura comprehenditur. Non est autem estimandum aliud insensibile a Deo ante angelos  creatum: omne enim sensibile dignius insensibili predicatur. Angelica itaque natura, que est intellectualis, in primis conditur, ubi Deus in principio celum creasse legitur. Sicut de primo angelo scribitur: Ipse est principium uiarum Dei . Que idcirco celum appellatur, quia Deus in ea habitat, et diuina secreta in ea celantur: et hec celum celi dicitur.

Terra autem erat inanis et uacua: Hoc est corporalis creatura adhuc informata, sed in uerbo Dei causaliter posita. Et tenebre erant super faciem abyssi: Hoc est, cuncta ab aquis creanda non erant ad hoc per formas discreta. Et Spiritus Domini ferebatur super aquas: Hoc est Spiritus Domini cuncta in formas discreuit, que de aquis uel per aque  commistionem fieri disposuit. Sciendum uero quod Deus non prius materiam, deinde formam fecit; sed simul omnia formata protulit, sicut cantus cum uoce simul procedit. Porro quod hoc uel hoc, illa uel illa die fecisse legitur, hoc nostro more dicitur: a quibus minime intelligitur, quod omnia simul fecisse scribitur. Nullum autem hominum scire posse puto, quantum inter creationem angelorum et huius mundi tempus defluxerit, nisi cui Deus reuelauerit; presertim cum adhuc tempus non fuerit, sed cum isto mundo ceperit, et nichil aliud tempus sit nisi diei ac noctis, uel anni, ut puta ueris, estatis, autumni, hiemis uicissitudo; uel rerum de preterito in presens, de presenti in futurum transmutatio. Omnia enim que Deus creauit in eternum permanere  creduntur, licet alia in alia permutentur. Et cum hic mundus uix ante sex millia annorum formatus sit, friuolum uidetur, quod angelica natura cum eo esse ceperit. Igitur angeli diu ante hunc corporeum mundum in beata et eterna uita traduntur; unde etiam in creatione huius Deum magna uoce laudasse scribuntur. Ad Iob namque Deus creator dicit, cum ponerem fundamenta terre et cardines orbis, laudauerunt me astra matutina et iubilauerunt omnes filii Dei.

Et dixit Deus: Fiat lux, et appellauit lucem diem. Queritur utrum Deus aliquam spiritualem uel corporalem lucem fecerit, cuius uisione angeli fruerentur: uel aliquam diem formauerit, cuius presentia delectarentur? Sed hoc ab intellectu excluditur,  cum intelligibile melius insensibili couniatur. Ergo ipse Deus lux intelligitur, qui lux uera scribitur: de cuius uisione ita angelica natura illuminatur, ut hic corporeus dies a sole illustratur. Dicitur itaque: Dixit Deus: Fiat lux: Hoc est per uerbum suum Deus lucem sue sapientie angelice nature infudit, et dein adhuc omnibus creandis scientiam dedit. Et facta est lux. uera quippe lux et eterna Dei sapientia lucidam sapientiam, scilicet rationalem intellectum condidit, quem angelicis spiritibus indidit; quo creaturam a creatura discernere possint; sicut scriptum est: prior omnium creata est sapientia. Deus itaque dixit, fiat lux, cum angelos luce sapientie illustrauit. Ipsa est enim candor lucis eterne. Facta est autem lux, cum cognouerunt Deum  omnia in sapientia iam fecisse, que adhuc futura erant: In quo omnes causas et rationes rerum iam conspiciebant. Et uidit Deus quod esset bonum: scilicet quod Creatorem a creatura discernebant, et creaturam despicientes, Creatorem laudantes, diligebant. Et diuisit lucem a tenebris: Hoc est formatam et intelligibilem creaturam ab informata discreuit, dum ei adhuc creande scientiam dedit.

Appellauitque lucem diem, et tenebras noctem. Hic queritur utrum ante hunc mundum dies uel nox fuerint que hoc uocabulo appellata sint, et que sibi per uices successerint. Sed cum ante hunc sensibilem mundum tempus non fuisse comprobetur, diem autem et noctem tempus esse non dubitetur: non  hic temporalis, sed eternus dies intelligi necessario monetur. Angelica quippe natura est eterna dies, quam fecit Dominus, in qua nos letabimur et exsultabimus, quando post resurrectionem equales angelis erimus, et Deum facie ad faciem, sicuti est, uidebimus. Lucem itaque Deus diem appellauit, dum ipse uera lux habitans lucem inaccessibilem et sempiterna dies angelos luce sapientie splendentes claritate sua eternus Sol ut hic corporeus sol hunc diem illustrauit. Tenebras quoque noctem appellauit, quia corpoream creaturam adhuc in informi materia latentem maxima distantia spirituali separauit. Omnis namque corporea creatura, si spirituali comparatur, iure tenebre appellatur.

Factumque est uespere et mane dies unus. Notandum  quod non primus dies, sed unus dicatur, quia angelica natura, que dies uocatur, sic ab eterna die, Deo inchoatur, quod nullo fine terminatur. Et hec est illa, unus dies melior in atriis Dei super millia, quia profecto particula angelice uite melior comprobatur, quam multa millia annorum, que hic in afflictione peraguntur. Queritur, cum corporea lux non esse in celo dicatur, cuiusmodi splendor angelis lucere credatur? et utrum illa patria obscura sit et angeli in tenebris latere arbitrandi sint? Sed sciendum est, quod innumerabilia angelorum sunt, qui singuli hunc solem septuplo sua claritate uincunt, et ineffabilem splendorem ab eterno recipiunt. Nam ciuitas illa non eget sole, neque luna, sed Deus omnipotens lumen eius est, cuius pulchritudinem  sol et luna mirantur, et in quem angeli desiderare prospicere predicantur. Si autem hic mundus tot solibus illuminaretur, quot diebus annus uoluitur, qua gloria putas perornaretur? et reuera si ita esset, tota illa lux illi superne luci collata tenebre essent. Ergo nulla alia lux uel dies ibi creditur, quam claritas Dei et splendor angelorum atque sanctorum, qui ineffabiliter uincunt omnem fulgorem uisibilium.

Queritur etiam quid sit regnum celorum, uel quod premium ibi tribuatur spiritibus beatorum? si ibi amena loca aut splendida menia estimanda sint, uel uestes pretiose, aut uarie delicie ibi presentande sint? Sed cum regnum celorum non aliud quam pax et gaudium legatur, nulla locorum uel  edificiorum amenitas aut pretiosissimarum rerum corporalium uel incorporalium consuetudo esse comprobatur; sed sola uisio omnipotentis Dei declaratur, in cuius contemplatione beati eterna pace et pleno gaudio et omni abundantia omnium bonorum perpetualiter perfruuntur, et perfruendo semper insatiabiliter sine fine saturabuntur. Unde et uespere et mane hic nominatur, nox autem in his sex diebus non memoratur. Quasi enim in uespera, sic illa eterna dies inclinat, cum angelica natura creaturam per se considerat. Quasi uero in mane exsurgit, cum in laudem creatoris pro mirabili creatione erumpit. Quasi autem dies clarescit, cum hanc in uerbo Dei per ipsam ueritatem eternaliter subsistere  conspicit; nox uero non interseritur, quia illorum scientia nulla ignorantia obtegitur. Sacra Scriptura se conformat hominum intellectibus, ut mater infantium moribus aut ueluti cera reuersis sigillorum impressionibus. Materno namque incessu cum tardis ambulat, cum capacibus ad alta uolat, altitudine superbos irridet, profunditate attentos terret, ueritate magnos pascit, affabilitate paruulos nutrit.

Hec ergo una die Deum cuncta insimul creasse sapientibus narrat, hec tardioribus sex diebus Deum opera sua expleuisse commemorat: a capacibus quippe uix intelligitur, quod Deus una die, imo uno ictu oculi, omnia insimul creasse legitur. A tardioribus autem facile capitur, ut pomum fractum a  paruulis manditur, quod sex diebus omnis factura absoluta traditur. Ergo per unam diem, in qua cuncta creata indicat, lucidam angelice substantie naturam insinuat, quam eternus sol iustitie suo splendore irradiat. In qua die ipse cuncta condidit, dum angelis in uerbo suo cuncta adhuc creanda prenoscere tribuit. Per sex autem dies, quibus Dominum opera sua perfecisse dicit, perfectionem tantam facture Dei innuit, quantam per senarium numerum exprimit. Qui in numeris ideo perfectissimus memoratur, eo quod suis partibus per omnia compleatur. In unitatem quippe et binarium et ternarium soluitur, et ab eisdem in integrum restituitur. Unum enim et duo et tria sex faciunt. Quam regulam peritissimus philosophorum Plato non  ignorauit, qui ob perfectionem eiusdem numeri librum suum sic, unus, duo, tres inchoauit. Per unitatem itaque ipse fons et principium omnium rerum Deus intelligitur, qui uere solus unus esse dicitur, a quo binarius nascitur, dum spiritualis creatura ab eo producitur, a quo item ternarius gignitur, dum corporeus mundus conditur. Qui numerus replicatur, dum omnia ex Patre per Filium in Spiritu sancto subsistere intelligibili nature manifestatur. Senarius ergo numerus consummatur, dum triplex factura, scilicet spiritualis, sensibilis, insensibilis, a triplici factore, Patre uidelicet, et Filio et Spiritu sancto contineri consideratur. Unde etiam septima die Deus ab operibus requieuisse describitur, quia post perfectionem Deus a creatura sua in se requiescere,  et ipse in eo solummodo requiem habere cognoscitur.



CAPUT u.

Dixit quoque Deus: Fiat firmamentum in medio aquarum, et diuidat aquas ab aquis. Et factum est ita; et fecit Deus firmamentum, et uocauit illud celum. Quod totum sic iteratur: Dixit Deus: Fiat firmamentum, id est in uerbo suo eternaliter constituit fiendum. Et factum est ita: scilicet in cognitione angelica, qui uidelicet conspiciebant iam in uerbo Dei subsistere, quod adhuc futurum erat in re. Et fecit Deus firmamentum, postea uidelicet in ea forma, qua hodie cernitur. Et uocauit illud celum: id est ab hominibus sic appellari docuit. Et  factum est uespere; cum angelica societas, que lux uel dies appellatur, creaturam firmamenti in propria natura considerauit; et factum est mane, cum Creatorem inde laudauit. Et sic factus est dies secundus, cum ab eterno die Dei de luce sapientie angelici illustrantur spiritus: qui ab eo dies uel lux denominantur; et adhuc condenda, eis per ipsum reuelantur. Dixit uero Deus: Congregentur aque, que sub celo sunt, in locum unum; et appareat arida. Factumque est ita. Congregataque est aqua in locum unum, et uocauit Deus aridam terram. Hoc eodem modo, ut superius, interpretatur. Dixit Deus, congregentur aque, id est in uerbo suo ab eterno eas congregandas prefixit. Factumque est ita, scilicet natura angelica ita fiendum in uerbo Dei cognouit  Et congregata est aqua, que apparuit arida; postea uidelicet in ea forma, qua nunc utraque creatura producit germina uel animalia. Et factum est uespere, cum creatura aque et terre per se ab angelis, qui dies nuncupantur, consideratur: Et factum est mane, cum Creator inde laudatur. Fitque dies tertius cum ipsa intelligibilis natura a Trinitate illustratur; et ei singula condenda premonstrantur. Sic quoque de ceteris diebus sentiendum. Notandum autem, quod septime diei mane, et non uespere, ascribitur; et in hac die Deus requieuisse dicitur: quia nimirum omnis creatura mane per exordium ab eterno die Deo habuit; sed nullum uespere alicuius finis habebit, et per septiformem Spiritum in factore suo eternaliter requiescit. Sacra Scriptura Deum omnia  insimul creasse affirmat, et ecce, eum sex diebus opera sua consummasse denuntiat. Omnia eum simul creasse in ueritate accipitur. Sex autem dierum distributio nichil aliud intelligitur, quam quedam discretio, uel quidam rerum ordo contexitur; cum queque creatura ab alia uel a Creatore, in intellectu angelice rationis discernitur: unde et uespere et mane interseritur. uespere, cum creatura in sui natura ab angelis conspicitur; mane, cum Creator inde laudibus extollitur. Dies autem ideo nominantur, cum ab ipsis cuncta in uerbo Dei contemplantur.

Primo itaque lux in ordine ponitur, que dies etiam nuncupatur, et angelica substantia declaratur; queque a luce eterne sapientie illustratur. Secundo  firmamentum locatur, a quo hic corporeus mundus inchoatur. Tertio species maris et terre, in qua non realiter, sed potentialiter herbarum et lignorum natura formatur. Quarto sol et luna cum sideribus in igneo elemento, potentialiter quidem, locantur. Quinto de humido ere uolatilia, de aqua uero natatilia, iterum potentialiter educuntur. Sexto de terra animalia, cum homine nichilominus potentialiter, proferuntur. Qui ordo, quia ab angelica natura, que dies dicitur, in uerbo Dei per senarium numerum discernitur; recte idem dies sexies repetitus describitur. Quem eumdem septimum Dominus benedicit, et in eo requiescit: quia angelicam naturam Dominus septiformi Spiritu replens sanctificat, atque eam  in se requiescere prestat. Hec cuncta sic intelligenda, sequens Scriptura manifestat

Hic est, inquit, liber generationis celi et terre in die; quando fecit Deus celum et terram, et omne uirgultum agri, antequam oriretur in terra. Hoc utique de illa una et eterna die dicitur, in qua omnia insimul Deus creasse scribitur. Ergo sicut homo ad similitudinem Dei conditur; ita etiam isti temporales dies, ad similitudinem illorum sex, uel potius septem, in uerbo Dei eternaliter manentium, creati dicuntur; et omnia etiam in hoc, in mundo, formata ad similitudinem formarum in Deo consistentium, creata non absurde dicuntur.

Abhinc iam series corporee creature texitur, ubi fons erumpens de terra, totam terram irrigasse; et  Deus hominem formasse, et paradisum plantasse asseritur; et animantia et ligna de terra produxisse legitur.

Qua autem die hebdomade, uel quo ordine, utrumne una die uel pluribus, cuncta in species formauerit, ignoratur. Sed prius facta mundi machina cum luminaribus, deinde in primis hominem in hoc mundo, ut puta, dominum mundi; et eius habitationem, scilicet paradisum, fecisse; deinde ad eius subiectionem, animantia uolucrum, piscium et bestiarum, et eorum uictum, uidelicet herbas et arbores, produxisse putatur. Que cuncta mox creata, ad hominem ducta leguntur: post que et mulier formata, et cuncta ei subiecta referuntur. Utrum uero homo diutius in paradiso manserit, dubitatur; licet  multo tempore inibi habitasse a pluribus astruatur. Igitur in his eternis sex diebus Deus cuncta causaliter creauit, et ab omni opere in septimo requieuit. In istis autem temporalibus omnia temporalia et corporalia realiter per species et formas fecit; legem crescendi, permanendi, alia ex se gignendi dedit. Et hec cuncta Filius cum Patre usque modo operatur: per quem adhuc omnis corporea creatura in meliorem statum transformatur.



CAPUT uI. De Incarnatione Christi.

Ingressa Sapientia Dei, octauo Kalendas Aprilis, in uterum B. uirginis Marie, anno ab origine mundi quater millesimo centesimo octogesimo quarto, octaui magni paschalis cycli quingentesimo tertio decimo, Octauiani  Augusti quadragesimo secundo, cycli solaris octauo, cycli decennouenalis octauo decimo, cycli lunaris quinto decimo, indictione secunda, concurrentibus . . . Epactis septenis, feria sexta, luna decima, anno etiam etatis eiusdem uirginis duodecimo. In quo utero corpus suum per nouem menses et sex dies, id est, per quadragies sexies senos, hoc est per ducentos  septuaginta sex dies edificauit. Hoc enim tempus computatur ab octauo Kalendas Aprilis quando conceptus est, usque ad octauam Kalendas Ianuarii, quando natus fuit Christus. Natus est ergo uII Kal. Ianuarii, indictione tertia, dominica uel infra, nocte. A qua natiuitate, die octaua circumciditur, et die quadragesimo in templo presentatur. In quo templo duodennis adolescens, sapientes interrogans inuenitur; et anno uicesimo octauo  , et tertia Christi die tricesimi anni a Ioanne baptizatur, et tricesimo tertio anno et dimidia octaua Kal. Aprilis, qua die conceptus fuerat, a Iudeis comprehenditur: quorum lingua primum, hora tertia crucifigitur, et sexta per milites in cruce sustollitur. In qua cruce per tres horas, id est sextam, septimam et octauam,  fuit, atque hora nona exspirauit. A qua hora usque ad diluculum resurrectionis sunt quadraginta hore, ipsa quoque hora nona connumerata. His enim horis corpus Christi exanime iacuit, quod positum est in sepulcro uesperi; in quo per triginta sex horas requieuit. Resurgens autem diluculo, prima Sabbati per quadraginta dies in terris conuersatus est, ubi uoluit, et quomodo uoluit. Quadragesimo uero die, uidentibus apostolis suis, celos ingressus est, atque in dextera sui Patris resedit. Unde die ab ascensione decima Spiritum sanctum super apostolos misit. Qua die factus est homo primus, eadem die conceptus est homo secundus. Sexta enim die et homo uetus factus est in paradiso, et homo nouus conceptus in utero uirginis. Et qua hora terrenus homo inuasit  pomum, humanum genus interempturus; eadem hora tolerauit crucem et mortis amaritudinem celestis homo, uniuersum mundum redempturus. Ergo, ut uidetur, eadem die et homo obediens cum latrone in paradisum reuertitur: et homo inobediens cum muliere, sue damnationis exsilium intrare compellitur.





DE DECEM PLAGIS AEGYPTI SPIRITUALITER.


 Prima plaga Aegypti erat aqua in sanguinem uersa, in qua infantes Hebreorum necauerunt, et pisces eius mortui sunt. Secunda rane de riuis et paludibus educte, replentes superficiem illius terre. Tertia cyniphes, id est hircine musce, ignitis aculeis hominibus et iumentis permoleste, de puluere terre producte. Quarta cynomyia, id est canina musca uel potius cenomyia, id est omne  genus muscarum terram et erem replentium. Cenos quippe commune dicitur, unde et cenobium communis uita appellatur. Quinta plaga erat pestilentia animalium. Sexta: uesice, pustule, ulcera de cinere fornacis facta. Septima: tonitrua, fulgura et grandines omnia cedentes. Octaua locuste et bruchi, qui reliquias grandinis in herbis et arboribus uastauerunt. Nona: tenebre palpabiles per  triduum, in quibus horribiles imagines quasi somniantibus apparebant, que eos deterrebant: ubi autem filii Isrel erant, lux erat, et he plage eos non tangebant. Decima plaga erat: quod primogenita Aegypti, id est: Omnes heredes sint occisi, et dii eorum contriti.

He autem plage teste Cornelio et Orosio quinque annis contigerunt, scilicet singulis annis due: post unamquamque enim plagam spatium penitentie dabatur, sed rege indurato iterum plaga inferebatur. Sed quia, Apostolo scribente, hec omnia in figura contigebant illis; et eodem asserente, lex spiritualis est, uidendum quidnam spiritualiter significent.

Pharao, quod dicitur denudans uel dissipans, est diabolus, qui hominem gloria immortalitatis denudauit,  et eum in uariis erroribus dissipauit. Huius regnum est Aegyptus, quod sonat tenebre uel tribulatio, et sunt ignorantia, infidelitate et peccatis tenebrosi, tribulantes eos qui sunt bonis operibus dediti. Porro Pharao non est nomen hominis, sed dignitatis, sicut apud nos reges, Augusti appellantur, cum propriis nominibus censeantur: ille autem Pharao qui in mari submersus est, Ceucris dictus est. Plage Aegyptiorum sunt percussiones peccatorum.

Aqua Aegypti est sapientia huius mundi; pisces in fluctibus uagi sunt philosophi in mundanis curiosi. Hec aqua in sanguinem uertitur, et pisces eius moriuntur, dum secularis sapientia in peccatis animas obligat, et suos sectatores mortificat; sanguis  enim peccata significat, ut scribitur: Libera me de sanguinibus , id est peccatis. Infantes Hebreorum ab Aegyptiis in aqua necati sunt, id est simplices in fide ab erroneis gentilium libris seducti.

Rane autem, que in paludibus coaxant, sunt pete, qui in ceno luxurie sordida facta priorum clamant. Hac plaga Aegyptus percutitur, dum horum doctrina cor mundanorum subuertitur.

Cyniphes uero pungentes ignitis stimulis sunt inquieti, qui feruntur uariis desideriis: qui cyniphes de puluere terre procreati sunt, quia inquieti terrenis desideriis tantum dediti sunt. Hircis maxime inherent, quia hi precipue fetori libidinis insident. Hac tertia plaga hi percutiuntur, qui Spiritum sanctum  non habent, qui in Trinitate tertia Persona scribitur.

Cynomyia autem musca canina heretici sunt, qui more canum contra catholicos indiscrete latrant; et instar muscarum importunis disputationibus repulsi aduolant. Multigene musce, multimode sunt hereses, que multis modis catholicos inquietant, et dum sanis sententiis abiguntur, iterum eos impugnant.

Pestilentia uero animalium est reproba uita carnalium, qui dum bestialiter uiuunt, carnali uita putrescentes quasi peste intereunt.

uesice autem scaturientes et pustule bullientes, et ulcerum incendia de fauilla fornacis formata, sunt inuidi, iracundi, odio pleni; qui ira et odio feriunt, et per homicidia animarum ulcera contrahunt.

 Tonitrua uero sunt mine potentum, fulgura terrores persecutorum, grandines rapine predonum; que singula Aegyptios percutiunt. dum mundanos aduersitatibus affligunt.

Locuste autem et bruchi, qui uirentia florum corrodunt, sunt bilingues et detractores; qui malis colloquiis bonos mores bona incipientium corrumpunt.

Tenebre uero palpabiles sunt infideles, qui multos a luce ueritatis seducunt ad tenebras erroris: in his tenebris horribiles imagines apparent, qui eos deterrent; quia quedam monstruosa de futuris suppliciis imaginantur, de quibus merito talia credentes terreantur. Porro lux ibi lucet, ubi filii Isrel sunt; quia filiis lucis gaudia eterne claritatis patescunt.

Primogenita autem Aegypti, quod heredes sunt,  amatores sunt mundi: qui quasi Aegyptum hereditant, dum solum hunc mundum amant. Sed primogenita Aegypti percutiuntur, dum amatores mundi ab hac uita per mortem tolluntur, et eternis suppliciis traduntur. Dii quoque eorum damnatur, dum prelati eorum cum ipsis eternis penis deputantur. Hoc etiam in nobis intelligitur. Spiritus et anime parentes nostri sunt, filii sunt uirtutes: inter quas primogenitus est fides, que regni Christi erit heres; quem angelus percutiens occidit, dum heresis per diabolum inuenta fidem in anima exstinguit, ne heres regni Patris esse possit.

Harum decem plagarum medicina sunt decem precepta in duabus lapideis tabulis scripta. In una tabula erant tria que pertinent ad dilectionem Dei;  in altera septem, que pertinent ad dilectionem proximi.

Primum preceptum est: Unum Deum adora, quod pertinet ad Patrem.

Secundum: Non assumes nomen Dei tui in uanum, id est non periurabis, quod pertinet ad Filium.

Tertium: Sanctifica diem Sabbati, id est: Unum diem in hebdomada ab operibus corporis requiesce, et Deo uaca, quod pertinet ad Spiritum sanctum.

Quartum: Honora patrem et matrem.

Quintum: Non occides, subaudi: nec manu, nec lingua, nec corde.

Sextum: Non mechaberis: subaudi: nec facto, nec consilio, nec uoluntate.

 Septimum: Non furtum facies.

Octauum: Non falsum testimonium dices.

Nonum: Non concupisces rem proximi tui.

Decimum: Non desideres uxorem alterius nec omnia que illius sunt.

Hec ideo denario numero continentur, quia ipse est limes omnium numerorum: et ideo pro mercede dabitur in uinea, id est in lege Domini laborantibus, que est finis operum nostrorum. Quem denarium ternarius et septenarius complectitur; quia ternario fides Trinitatis, septenario uero operatio innuitur: que utraque in gemina dilectione per septem dona Spiritus sancti in his septem diebus complentur. Tabule autem lapidee legis designant dura corda, que noluerunt dilectionem recipere.  Lex uero ideo in igne datur, quia preuaricatores legis igni traduntur: facies autem legislatoris splendida  apparuit, quia obseruatores legis ut sol fulgebunt. Amen.





SELECTORUM PSALMORUM EXPOSITIO Ex inedito eiusdem amplissimo Commentario in Psalmos excerpta.




AUCTORIS DEDICATIO.

 Christiano Patri uerbo et exemplo relucenti ut speculum, commissum gregem ad pascua uite per arctum callem ducenti Honorius deuotus Christo seruientium seruus, deuote orationis affectus, quatenus cum apparuit Princeps pastorum, super omnia bona Domini constituatur in tabernaculis iustorum.

Studium tuum, uenerande Pater, flagrans in Scripturis ardenter, ad opus quod iubes aggredi accendit animum meum uehementer, et cymbam ingenioli mei impellit in pelagus intransnauigabile, sed tamen flatu Spiritus sancti ac remis orationum tuarum aliquando transmeabile. ualido siquidem impulsu caritatis urges me subire preclarum onus fraterne utilitatis, redundantiam uidelicet superne dulcedinis in Psalmis clausam stylo reserare; ac squalenti uase dulcem Spiritus sancti potum sitientibus iustitiam propinare: quatenus hi qui psalmos iugiter ruminant, eximiam superni nectaris suauitatem interiori palato sapiant; ne forte eis celestia uerba, ut insipida aqua de ore profluant, aut ut fistule in organis inanem sonum emittant. Cuius ardui operis dum penso magnitudinem, perhorresco: dum uero in eo perpendo gratie plenitudinem, de iniuncto munere hilaresco; confidens me omnium orationibus subleuari, qui meo potuerint labore in scripturis adiuuari. Hoc igitur opus nomini tue dignitatis dedicetur, ac per te utilitati fidelium publicetur.

Psalterium Gallicum autem, non Romanum, explanabimus, quia in nostris Ecclesiis illud psallimus. Est autem Gallicum Psalterium, quod a septuaginta Interpretibus est translatum: Romanum autem quod a Symmacho, uel nescio a quo alio est interpretatum. Sunt enim sex translationes ab Ecclesia recepte, uidelicet septuaginta, Theodotionis, Symmachi, Aquile, et quinta editio cuius auctor ignoratur, et S. Hieronymi. Nos autem septuaginta Interpretum translationem tractabimus, et ubi opus fuerit, de aliis assumemus.



[EXPOSITIO IN PSALMOS.]



Quid sit et unde dicatur Psalterium?


Multa sunt indoctis de Psalterio dicenda; sed pauca doctis summatim stylo perstringenda. Psalterium est musicum instrumentum, decem chordis distentum, triangulum, in modum delte littere formatum, et dicitur Hebraice nabla, et Latine organum, inferius latum, superius concauum: quod inferius percussum, superius reddit sonum. Ab hoc instrumento hic liber Psalterium cognominatur, et hymni in hoc instrumento decantati, psalmi denominantur. Quod autem apud nos sunt rhythmi scilicet cantus certo syllabarum numero compositi, fidibus cithare apti: hoc sunt apud Hebreos psalmi metro uario compositi, chordis Psalterii apti. Signifificat autem modulatio cantus contemplationem, ipsi  uero psalmi bonam actionem. Ideo autem mysteria huius libri sunt per inuolucra et enigmata tecta, ne uilescerent omnibus aperta.



Quod ad logicam pertineat.


Philosophia est amor sapientie; philo quippe amor, sophia dicitur sapientia: hec diuiditur in tres partes, in physicam, ethicam et logicam; id est in naturalem, moralem, rationalem. Physis namque natura, ethys mos, loys ratio dicitur. Ad physicam pertinet Genesis, que de naturis loquitur; Epistole Pauli ad ethicam pertinent, que de moribus tractant: Psalterium ad logicam, que et theorica dicitur, eo quod de ratione diuine scientie memorat.

Traditur autem quod Psalterium in quinque diebus a Dauid sit editum; et in quinque libris distentum, per quinque millia annorum, per quinque uulnera Christi redemptum.



De titulo, intentione, materia, et auctore.


Titulus libri huius est liber hymnorum: hymnus est laus Dei metrice composita. Omnes quippe  psalmi in Hebrea lingua certo metro decurrunt: sed hoc translatores propter simplices minime seruare curarunt. Titulus autem dicitur a Titane, id est a sole: quia sicut sol oriens mundum illuminat, ita titulus sequens totum opus illustrat. Intitulatur etiam liber Soliloquiorum de Christo, quia absque persona loquitur de toto Christo, scilicet de capite et corpore.

Intentio totius libri est nos hortari per imitationem Christo conformari: ut per ipsum redeamus ad summam gloriam, qua per Adam perdita uenimus in summam miseriam.

Materia est Christus et Ecclesia, theorice, id est diuine scientie supponitur: utilitas, scire uitia cauere, bona agere; finalis causa, adeptio uite  eterne.

Dauid rex et propheta omnes psalmos Spiritu sancto afflatus de Christo et Ecclesia composuit, titulos quasi quasdam claues apposuit: quia sicut ianua claue aperitur, ita titulo intellectus psalmi reseratur. Quod quidam psalmi sub nomine Asaph, Idithun, Ethan uel aliorum intitulentur, non ideo fit, quia ipsi eos ediderunt, sed ut interpretatio nominum illorum denotetur. Quod autem quidam nominibus Aggei et Zacarie inscripti sunt, qui longe post Dauid fuerunt; declarant manifestam sancti Spiritus inspirationem, cui omnia futura sunt presentia.

Qui et nomen Iosie regis longe ante predixit, et futura Christi mysteria, ut postea contigerunt, in  psalmis descripsit. Porro trecenti uiri fuerunt ordinati ad modulandum hoc opus ante arcam Domini, quibus quatuor precentores preerant, Asaph, Idithun, Ethan et Heman; unde et quidam psalmi eis attitulantur.



De ordinatione psalmorum.

Psalmi non ordinatim, sed sparsim sunt a Dauid conscripti. Post incensam autem a Chaldeis legem Esdras propheta nouas litteras inuenit, legem renouauit, psalmos in unum uolumen redegit, ordinem ob certas causas dedit, titulos quasi claues ad reseranda occulta mysteria affixit. Traditur namque, quod Dauid in primis Benedictus Dominus Deus meus ediderit; sed Esdras propter mysterium Beatus  uir primum deinde ceteros in ordine sequentes posuerit.



De forma siue figura psalterii.

Psalterium, quod Christum et Ecclesiam concinit, forma sua corpus Christi exprimit. Dum enim inferius percutitur, superius resonat: et corpus Christi dum ligno crucis suspenditur, diuinitas per miracula resonat. Delta, ad cuius formam Psalterium fit, quarta littera in ordine alphabeti notatur, et corpus Christi quatuor elementis compaginatur: siue Ecclesia, que est corpus eius, quatuor Euangeliis edificatur.

Exprimit etiam Psalterium formam hominis, qui constat ex superiori et inferiori, corpore uidelicet et anima: qui debet inferius percutere, id est corpus  suum ieiuniis et orationibus affligere, ut sic superius possit dulce melos Deo reddere; iuxta illud: Carnem macerant, Spiritum roborant. Quod fit in triangulo Psalterio, hoc est, in confessione Trinitatis: et in decem chordis, id est in decem preceptis legis. Chorda exsiccatur, torquetur, extenditur: ita debet homo a carnalibus concupiscentiis exsiccari, uirtutibus torqueri, caritate extendi, quia nulla operatio ualet sine caritate; ut illud: Si distribuero omnes facultates meas, etc.

Decem chorde, que in Psalterio extenduntur, sunt decem precepta legis, que per Christum traduntur. Decem in quinque et quinque resoluuntur et quinque sensus in corpore Christi geminati reperiuntur: per quos decem chorde dulciter resonant,  dum decem precepta operibus representant. Unde licet Psalterium pro uno uolumine computetur, tamen in quinque incisionibus quasi quinque libris distinguetur. Qui geminantur, cum de Christi diuinitate et humanitate, uel de Christo et Ecclesia, uel de actiuis et contemplatiuis intelligantur.



De numero psalmorum.

In Psalterio centum et quinquaginta psalmi scribuntur: quia sicut olim diluuio centum quinquaginta diebus mundi scelus diluitur, sic crimen penitentis Ecclesie centum quinquaginta psalmis undis lacrymarum abluitur. Unde quinquagesimus psalmus pro penitentia, centesimus pro iudicio, centesimus quinquagesimus pro laude ponitur:  quia nimirum qui hic penitet, iudicium euadet, et ad perennem laudem per Christum perueniet.



De mysterio psalmorum.

Hic liber scribit de capite et corpore et singulis membris, id est de Christo, et Ecclesia, et singulis electis. Unde aliquando caput Christi, id est diuinitas; aliquando caput Ecclesia, id est humanitas; aliquando corpus Christi, id est tota Ecclesia; aliquando Ecclesia hic in terris peregrinans; aliquando Ecclesia cum Christo in celis regnans aliquando sanum membrum, id est iustus; aliquando membrum egrotans, id est peccator loquitur: et inde est, quod persone in psalmis ita uarientur.

 Spiritus sanctus de capite loquitur, uti ibi: Beatus uir, id est Christus, qui non abiit , etc. Caput de seipso loquitur, ut ibi: Ego autem constitutus sum rex ab eo , etc. Spiritus sanctus loquitur de corpore, ut ibi: Astitit regina a dextris tuis , etc. Corpus de seipso, ut ibi: Dico ego opera mea regi , etc. Membrum sanum loquitur ut ibi: Custodi animam meam, quoniam sanctus sum , etc. Membrum egrotum ut ibi: Miserere mei, Domine, quoniam infirmus sum .

Unde psalmi a fidelibus decantati tam uiuis quam defunctis prosunt, sicut esce solo ore sumpte omnibus membris proficiunt: quia per uerba Spiritus sancti tam defuncti quam uiui in libro uite scribentur  qui in corpore Christi per unitatem fidei recensentur. Sicut enim infantes in baptismate fidem suam per patrinos pronuntiant, sic indocti uel defuncti per ora psalmos canentium Deo supplicant. Anima quoque in suppliciis posita, quasi dolens membrum per os Ecclesie clamat: De profundis clamaui , etc.

Hic liber est clauis celi et ianua paradisi: per hunc etenim celum referatur, per hunc ad eternam uitam intratur. Ideo ab hoc sumant omnes initium discendi, qui per libros sunt docendi. Hic liber inchoatur a beatitudine et finitur in laudis iubilatione, quia per Christum, qui est beatus uir, datur beatitudo, ubi est perpetua laus et dulcis iubilationis multitudo. Hic liber translatiue Psalterium,  proprie Dauid, specialiter et propter excellentiam Propheta nominatur. Unde aliquando legitur, sicut in Psalterio; aliquando sicut in Dauid, aliquando sicut in Propheta scribitur: quod totum de isto libro dicitur.

Scriptura ueteris Testamenti Spiritu sancto auctore scribitur, et in tria, id est in historiam, in prophetiam, in hagiographiam diuiditur. Historia est, que preterita narrat; prophetia, que futura nuntiat; hagiographia, que eterne uite gaudia iubilat. Hic liber in hagiographia locum possidet, quia laudibus eterne patrie plenius refulget.



Nota.

 Sacra Scriptura quinque modis intelligitur; aliquando ad solam historiam, cum preterita narrat, ut ibi: Formauit Deus hominem de limo et posuit eum in paradisum . Aliquando ad historiam et allegoriam, ut ibi: Iacob duxit uxores Liam et Rachel; quod ita in re fuit, sed actiuam et contemplatiuam uitam Christo iungendam prenotauit. Aliquando ad solam prophetiam, cum futura prenuntiat, ut ibi: Ecce uirgo concipiet et pariet filium . Aliquando ad solam litteram, cum aliquid mandat, ut ibi: Non occides, non mechaberis . Aliquando ad solam allegoriam, ut in Canticis canticorum. Hi omnes modi in hoc libro inueniuntur. Historia, ut: Initio, tu Domine, terram fundasti . Historia et allegoria, ut: Percussit  petram et fluxerunt aque ; quod et in Christo et in eremo contigit. Prophetia, ut: Benedictus qui uenturus est in nomine Domini . Sola littera, ut: Declina a malo et fac bonum . Sola allegoria, ut: De torrente in uia bibet .

Hic liber ad formam mundi ordinatus cognoscitur, qui in tria tempora diuiditur: quorum unum ante legem, aliud sub lege, tertium sub gratia computatur. Sic hic liber in ter quinquaginta psalmos partitur, in quibus uniuersitas sanctorum inuenitur. Primi quinquaginta psalmi quippe omnes iustos preferunt, qui ante legem ab Abel usque ad Moysen fuerunt; qui per penitentiam ad iubileum, id est ad quinquagesimum remissionis annum, Christum  uidelicet, annum Domini placabilem peruenerunt. Secundi quinquaginta psalmi omnes iustos depromunt, qui sub lege a Moyse usque ad Christum exstiterunt, qui per misericordiam et iudicium Christum promeruerunt. Tertii quinquaginta psalmi omnes sanctos cantant, qui sub gratia tempore Christi usque ad finem mundi consurgent: qui per caritatem, que in beati immaculati describitur; et per ascensiones uirtutum, que in quindecim gradibus reperiuntur, ad laudes eterne iubilationis perducuntur.

Psalterium non exteriori, sed interiori homini loquitur: sanctus enim Spiritus in eo loquitur, non carni, sed spiritui, et idcirco totum spiritualiter intelligitur. Unde sicut olim manna habuit omne delectamentum  et omnem saporem suauitatis; sic carmen huius libri habet omne spirituale delectamentum, et est conuertibile ad omnem sensum cuiuslibet intentionis.

Cum in choro psallitur, tunc sunt uerba Ecclesie Deum laudantis; cum a iusto canitur, tunc sunt uerba gratias agentis; cum a peccatore recitatur, tunc sunt uerba ueniam deprecantis; cum pro defunctis decantatur, tunc sunt uerba anime de supplicio ad Deum clamantis: et quocunque se intentio canentis conuerterit, mox se sensus huius scripture affectui canentis conformabit. Cum maledicente maledicit, cum benedicente benedicit. Maledicit membra diaboli, ut ibi: Maledicti qui declinant  a mandatis tuis ; benedicit membra Christi, ut ibi: Benedicti uos a Domino .

His utiliter prelibatis expediti ad ipsum textum ueniamus. Sequitur:



PRIMUS PSALMUS DE INCARNATIONE CHRISTI.

uERS. 1.---Beatus uir qui non abiit in consilio impiorum. Primus psalmus non habet titulum, quia proprie est de Christo qui nullum habet initium. Hic etiam titulus omnium psalmorum scribitur, quia omnes per eum aperiuntur, dum omnes de Christo intelliguntur. Hic quoque monas, id est unitas nominatur, quia hunc describit, qui proprie unitas adoratur. Et sicut omnes numeri ab unitate procedunt, sic omnes psalmi ab hoc numerandi initium  sumunt. Hic nichilominus caput libri nuncupatur, quia de capite Ecclesie Christo scriptus commemoratur; sicut ab ipso Domino dicitur: In capite libri scriptum est de me, ut facerem uoluntatem tuam . Psalmus hic habet duas partes: unam Beatus uir, in qua Christi incarnatio et corpus eius Ecclesia notatur; alteram non sic impii, in qua corpus diaboli demonstratur.

Materia huius psalmi est Christus cum corpore suo, id est, cum Ecclesia fidelium: et corpus diaboli, id est multitudo iniquorum; et ultimum iudicium, et regnum iustorum et supplicium malorum. Intentio eius a malis reuocare, et ad bona inuitare, et ostendere genus humanum per Adam in miseriam lapsum, per Christum ad gloriam reparatum. Auctor  est Spiritus sanctus, scriptor Dauid rex et propheta.

uerba psalmi huius sumpta sunt de prima etate mundi ab Adam usque ad tempus diluuii. Quedam, que ante inceptionem psalmi subintelliguntur, de Adam sumuntur. Beatus uir de Abel, sed, in lege Domini de Henoch: et erit tanquam lignum, de ligno uite in paradiso; non sic impii, de gigantibus; ideo non resurgunt impii in iudicio, de diluuio: Quoniam nouit Dominus uiam iustorum, de his qui in arca fuerunt; et iter impiorum peribit, de his qui in diluuio perierunt, sumptum uidetur. Significant autem Christum cum uniuersis electis per ultimum iudicium ad beatitudinem transiturum, et diabolum cum reprobis eternum supplicium subiturum. Hic  psalmus tripliciter intelligitur, de Christo, de Ecclesia, de unoquoque electo. De Christo igitur in primis uideamus, et ab ipso qui est principium tractandi, exordium sumamus. Adam terrenus et uetus homo infelix fuit, qui de iustitia ad iniustitiam, de beatitudine in miseriam, de paradiso in exsilium, de uita in mortem abiit; in consilio impiorum, id est demonum malum sibi consiliantium. Et in uia peccatorum stetit, quia in errore stabilis permansit: et in cathedra pestilentie sedit, dum malitiam posteros prauo exemplo docuit. Hinc tres mortes exprimuntur, quibus omnes posteri Ade inuoluuntur: que ex consensu, ex actu, ex consuetudine oriuntur. Diabolo namque persuadente homo consensit, dum uetitum a Deo concupiuit. Et quia a statu rectitudinis  abiit, dum Deo similis esse uoluit, beatitudinem amisit et mortem anime subiit: Et hoc in consilio impiorum, demonum, quorum consilium est iustitiam deserere, et a Deo apostatare; et hec est mors prima.

Et in uia peccatorum stetit, dum concupiscentiam actu perficiens interdictum pomum comedit. uia peccatorum est transgressio mandatorum; et quia hanc uiam est homo ingressus, ideo est etiam morte carnis depressus; hec est mors secunda.

Et in cathedra pestilentie sedit, dum ex praua consuetudine malum exemplum aliis prebuit. Cathedra enim pestilentie est doctrina malitie; per hanc prolata est in hominem mors tertia, que est iusta damnatio. Tali modo primus homo abiit et cum suis  sequacibus periit.

Christus autem secundus Adam, celestis et nouus homo est. Beatus uir, qui homini beatitudinem contulit: dum semper Deus existens uir fieri uoluit. Qui non abiit in consilio impiorum dum a iustitia non declinauit in tentatione demonum praua sibi consulentium. Et in uia peccatorum non stetit, quia peccatum non fecit: et in cathedra pestilentie non sedit, quia nec uerbo nec exemplo ullum malum docuit.

Diabolus tribus modis tentandi eum appetiit, quibus et primum hominem deuicit ac tribus mortibus uictor subegit. Galam quippe Christo suasit, dum lapides mutari in panem uoluit inanem gloriam  suasit, dum saltum de templo dare monuit; auaritiam uel superbiam suasit, dum omnia regna mundi prebuit. Sed quia Christus uictor exstitit, dum ad concupiscentiam non abiit, nec in uana gloria stetit, nec in auaritia sedit: ideo humanum genus a tribus mortibus, cogitationis, locutionis et operis redemit.

Sedere est regnantium uel docentium; pestilentia est libido dominandi, que ita omnes titillat, ut nec monachos intactos relinquat. In cathedra pestilentie sedet, qui prelaturam dominandi appetitu tenet. Cuius ambitionis ne cui daret exemplum, renuit Christus, homo Dominicus, a turbis in deserto oblatum sibi regnum. Supra dicta quidem Christus non fecit, sed quid?

 uERS. 2.---In lege Domini uoluntas eius. Lex Domini est mala deuitare et bona facere, quod est iustitia et dilectio; iustitia quippe est malum deuitare, dilectio bonum facere. In lege Domini, quod est iustitia, uoluntas Christi fuit, dum iustitiam indeclinabiliter tenens, Patri obediens usque ad mortem exstitit. In lege Domini, quod est dilectio, nichilominus uoluntas eius fuit, dum suos in finem diligens pro eis animam posuit. Unde et sequitur:

Et in lege eius meditabitur die ac nocte. Hoc est, in prosperitate et aduersitate. In die meditatus est legem iustitie, quando turbis eum regem constituere uolentibus fugit; in nocte uero meditatus est legem dilectionis, quando Iudeis eum comprehendere uolentibus siue querentibus ad passionem sponte occurrit.  Sed et secundum tempus hoc in die, istud autem in nocte contigit.

uERS. 3.---Et ideo erit tanquam lignum quod plantatum est secus decursus aquarum. Hoc est: ipse erit comparabilis ligno uite in paradiso plantato, de quo dicitur: uincenti dabo edere de ligno uite quod est in paradiso . Paradisus dicitur hortus deliciarum, et significat Ecclesiam, in qua sunt delicie Scripturarum; locus uoluptatis est, paterna maiestas, eterna beatorum uoluptas, fons inde fluens est Christus de pectore Patris manans; fluenta que paradisum irrigant, sunt dona Spiritus sancti que Ecclesiam fecundant. Lignum uite est sapientia, animarum uita; hoc lignum, scilicet Christus,  est secus decursus aquarum plantatum: hoc est, secundum descensum Spiritus sancti in utero uirginali incarnatum, cuius dona ubique ut fluenta decurrunt. Hoc in tempore fructum dedit, dum post ascensionem in tempore a Patre destinato, Spiritum sanctum apostolis misit. uel, decursus aquarum est lapsus populorum, iuxta quem decursum, non in cursu, arbor illa plantata fuit: dum Christus in similitudine carnis peccati, non in carne peccatrice, apparuit. Hec arbor fructum suum in tempore suo dedit, dum corpus suum in edulium fidelibus dedit. De hoc tempore scribitur: Ubi uenit plenitudo temporis, misit Deus Filium suum . Aliter: Decursus aquarum est mortalitas hominum, iuxta quem hoc lignum plantatum fuit, dum Christus mortalis exstitit.  Qui ad fluxum mortis decurrens ait: Si in uiridi ligno, id est in fructifero hoc faciet; in arido, id est in sterili, quid fiet? hoc lignum in tempore fructum dedit, dum reparationem humani generis in passione protulit. Suum fructum ideo dicit quia nullus alius, quantumlibet sanctus eum dare potuit. uel, lignum uite est crux ferens Christum, fructum uite. uel ideo Christus comparatur arbori, quia sicut arbor umbra protegit, fructu reficit: ita Christus in hac uita suos ab estu uitiorum umbra sue dilectionis protegit, et eosdem in futura dulcedine sue contemplationis refocillabit. Hoc significatur per lignum uite in paradiso iuxta decursus aquarum de loco uoluptatis salientis plantatum: de cuius fructu qui comederit non morietur in eternum.

 Arbor crucis est lignum uite in paradiso, id est in Ecclesia, plantatum secus decursus aquarum, id est iuxta fluenta Scripturarum: quia passio crucis impleta est iuxta preconia prophetarum. Huius arboris fructus est Christus in ea pendens: de cuius corpore qui comederit, non morietur in eternum. De quo ligno subditur quod fructum suum dabit in tempore suo. Arbor crucis fructum in suo tempore dedit, dum in tempore passionis, sustinuit Christum pro salute humane redemptionis. Christus quoque fructum suum in tempore suo dedit, dum in die resurrectionis, fidelibus attulit gaudium eterne exsultationis; fructum in tempore suo dedit dum in die ascensionis hominibus celum contulit. Crux in tempore  suo fructum dabit, cum in iudicio apparens Christum pro humano genere passum demonstrabit. Christus fructum suum in tempore suo dabit, cum post iudicium Ecclesiam sanguine suo acquisitam Deo ac Patri reddet et se, ut est Patri cequalis, ei manifestabit. De hoc ligno adhuc sequitur:

Et folium eius non defluet. Folium arboris est doctrina de cruce passionis Christi; sicut enim foliis fructus operitur, sic uerbo doctrine opus uestitur. Sicut ergo folium palme imo ligni uite non defluet, ita promissio doctrine Christi pro operibus fixa permanet. Unde aperte subditur:

Et omnia quecunque faciet, prosperabuntur. Sicuti ea que facta sunt per Adam in arbore preuaricationis,  cesserunt homini in aduersitatem: ita cuncta que facta sunt per Christum in arbore passionis, prouenerunt homini in prosperitatem. Sed et doctrina et signa et omne quod uel in passione uel resurrectione uel ascensione fecit, totum in prosperum humane salutis cessit. Et que in iudicio adhuc faciet, prosperabuntur, dum hostes eius per eum iuste damnabuntur, iusti digne coronabuntur. Hunc talem uirum Spiritus sanctus exempli gratia humano generi proposuit, quasi dicat: Hunc bonum uirum, qui non abiit, non stetit, non sedit in malo, uos imitamini, qui per primum hominem de summa gloria ad infimam peruenistis miseriam: ut in ista uita obumbret uos ab estu uitiorum, et in futuro ad amissam reducat gloriam.

 Hucusque de capite; nunc uideamus de corpore quod est Ecclesia.

Multitudo fidelium ab initio mundi usque in finem cor unum et animam unam habere scribitur; et ideo propter unitatem fidei et unitatem dilectionis unus uir dicitur. Hic est beatus qui fide et operatione est beatitudini aptus: hic est uir dictus, quia uiribus uirtutum contra uitia est robustus. Hic beatus uir non abiit in consilio impiorum, dum fidelis populus ante Christi aduentum, a cultura Dei non declinauit ad idololatriam terrore tyrannorum uel doctrina philosophorum. Beatus etiam uir non abiit in consilio impiorum, dum post Christi aduentum Christianus populus a catholica fide non declinauit ad perfidiam terrore persecutorum uel persuasione hereticorum.  Et in uia peccatorum non stetit; quia in errore non diu permansit sed cito per eam transiit. Et in cathedra pestilentie non sedit, quia idololatriam uel heresim non docuit.

Hic tres uirtutes, fides, spes et caritas notantur, per quas populus credentium repatriare conatur. Quia enim Deum uerum et unum credidit, ideo ad idololatriam uel heresim non abiit: et quia futura bona sperauit, ideo in errore non stetit; in uia enim peccatorum stare, est in errore perdurare. Et quia legem Dei dilexit, ideo in doctrina malitie non sedit. Sed in lege Domini uoluntas eius, subaudis, complendi.

Lex Domini est a Moyse ueteri populo conscripta; lex etiam Domini sunt Euangelia nouo populo credita.  Populi fidelis ante Christi aduentum uoluntas in lege Domini fuit, dum mandata legis implere studuit: populi Christiani uoluntas in lege Domini fuit, dum precepta Euangelii implere studuit. Et in lege eius meditabitur die ac nocte, hoc est, omni tempore uersabitur in dilectione. In die meditatur legem Dei, quando in pace diligit amicos in Deo: in nocte hanc meditatur cum in persecutione diligit inimicos propter Deum.

Et ideo erit tanquam lignum quod plantatum est secus decursus aquarum. Arbor mittit radicem deorsum et stipitem sursum, de quo rami prodeunt, ex quibus folia exeunt: sub his fructus dependent, in quibus semina latent. Huic arbori dilectio comparatur,  per quam multitudo fidelium ad alta scandere conatur. Radix que terre infigitur, est dilectio qua proximus in terra diligitur. Stips ad alta surgens est dilectio Deum diligens. Rami arboris sunt uarie uirtutes caritatis, folia sunt bona uerba; flores bona uoluntas, fructus bona opera, semen sana doctrina. Hoc lignum plantatum est secus decursus aquarum, quia arbor caritatis fundatur super fluenta Scripturarum.

Aqua tria facit: sordes abluit, sitim exstinguit, imaginem reddit; sic fons sapientie fluens de loco uoluptatis, id est Christus de pectore Patris per caritatem sordes peccatorum diluit, sitim ignorantie exstinguit, imaginem Dei anime reddit. Hec arbor fructum suum in tempore suo dabit, quia caritas  aliquando contemplationi uacat, aliquando actioni insudat. Huius arboris folium non defluet, quia nullum uerbum a bono prolatum sine mercede remanet.

Et omnia, quecunque faciet, prosperabuntur; quia, siue prospera, siue aduersa, omnia sanctis in prosperitatem commutantur, quibus omnia, uel bona uel mala, in bonum cooperantur.

Nota ordinem: Inprimis docemur a malo declinare; deinde bonum facere, ad extremum de fructu ligni uite edere. Quem ordinem Ecclesia in baptizandis seruat: quos primum docet diabolo et operibus eius et pompis renuntiare, deinde in Patrem et Filium et Spiritum sanctum credere; post hec de corpore Christi edere.

 Hec de corpore sunt dicta, nunc pauca de membris sunt dicenda.


Applicatio psalmi primi ad quemcunque fidelem.

Quisquis fidelis est membrum Ecclesie, corporis Christi; qui a capite Christo beabitur, si in integritate corporis, id est in unitate Ecclesie commorabitur. Beatus dicitur bene auctus, uel bene aptus; id est gloria auctus, uel beatitudine aptus. Est autem beatus, cui nichil deest quod uelit, nec aliquid uelit quod nocet. uir dicitur a uiribus, qui contra uitia est fortis et non mollis.

Quilibet ergo fidelis in fide et operatione stabilis, est beatus uir, qui non abiit in conspectu impiorum, id est in nulla perfidia a Deo apostatauit consilio demonum  uel hominum impiorum.

Hic potest syllogismus formari: est autem syllogismus argumentatio dubie rei faciens fidem. Syllogismi latent in sacra Scriptura, ut piscis in profunda aqua: et sicut de aqua piscis in usum hominis extrahitur, ita syllogismus de Scriptura ad utilitatem elicitur; qui tribus membris, propositione, assumptione, conclusione, hoc modo componitur. Beatus uir cuius uoluntas in lege Domini est; nullus cuius uoluntas in lege Domini est, abiit in consilio impiorum, nullus igitur beatus uir abiit in consilio impiorum. Hic categoricus syllogismus uocatur: hoc modo per totum hunc librum categoricos syllogismos uocabis.

Et in uia peccatorum non stetit, id est in nullo uitio, quod est uia ducens ad mortem, permansit, licet  in ea aliquandiu humano errore ambulauerit. Sic namque solemus dicere: Tot annos in illa ciuitate steti, id est mansi: Lata enim et spatiosa est uia, que ducit ad mortem . Et in cathedra pestilentie non sedit. Cathedra est sedes doctorum, pestilentia uero contagio animalium: cathedra pestilentie est doctrina malitie; uel cathedra pestilentie est heresis, que uti contagio per greges ouium, ita late peruagata est mentes fidelium. In Hebreo scribitur, in cathedra derisorum uel delusorum, et intelligitur Phariseorum uel hereticorum, Dominum uel Ecclesiam deridentium. In cathedra ergo pestilentie non sedit, qui malum usque in finem prauo exemplo non docuit.

 Impius est qui in Deum uel in parentes peccat, peccator qui in seipsum, pestilens qui proximos uastat. Tres lapsus anime hic notantur, cogitatio, locutio, actio. Beatus uir non abiit in concilio impiorum, dum cogitationi a demonibus immisse per uoluntatem non consentit; in uia peccatorum non graditur, dum malum non loquitur; in cathedra pestilentie non sedet, dum malum operando, non docet. Hec per tres mortuos figurantur qui a Domino resuscitantur: per puellam in domo resuscitatam, per adolescentem extra portam resuscitatum, per Lazarum de monumento excitatum. Puella in domo mortua est anima in cogitatione per delectationem mortua; adolescens extra portam elatus est animus in consensu operis defunctus; senex in sepulcro fetidus  est homo in praua consuetudine tumulatus. Sequitur:

Sed in lege Domini uoluntas eius, a malo declinando, et in lege eius meditabitur die ac nocte, bonum faciendo. Lex a ligando dicitur, eo quod homo in mandatis Dei loris obedientie ligetur. Et erit tanquam lignum quod plantatum est decursus aquarum; hoc est, hic talis ut palma in fide floribit, ut oliua in operatione fructificabit. Que arbor secus decursus aquarum plantatur, hoc est, ipsa arbor fructifera fonte salientis in uitam eternam irrigatur: queque fructum in tempore suo dabit, hoc est, in tempore tribulationis fructum patientie reportabit. Tempus malorum est hic desideria carnis implere; tempus bonorum est hic de malis mundi lugere. Mali in  tempore suo spinas et tribulos peccatorum proferunt; boni in tempore suo flores uirtutum et fructus bonorum operum emittunt. In tempore autem tribulationis mali, ut arida ligna, in igne ardebunt: boni autem, ut sol, in regno Dei fulgebunt. Et folium eius non defluet, hoc est, in angustia positus ut Iob nec malum uerbum proferet. Et ideo omnia quecunque faciet, prosperabuntur, quia omnis aduersitas et tristitia in gaudium eius conuertetur

Post descripta membra Christi sequuntur impii, qui sunt membra diaboli.


Applicatio partis alterius psalmi ad impios.

Boni sunt a malo declinantes, et bonum facientes.  Non sic impii, subaudit, sunt in uoluntate,  non sic in actione. Sed quales? tanquam puluis, in malitia aridi, nullo caritatis humore madidi, quem proiicit uentus a facie terre. uentus est tentatio, puluis moribus leues, facies terre caro Christi: qui formam terre induit dum in carne nobis similis apparuit. Sicut ergo uentus turbinis puluerem a terra tollit, et in circuitu uoluit; sic uentus tentationis instabiles a fide Christi eleuat, et in gyro carnalium desideriorum rotat, et a terra uiuentium dissipat.

Aliter: Non sic impii, quemadmodum illi, qui imitando beatum uirum ad similitudinem ligni uite proficient, ita ut uidendo beatitudinem et eternitatem eius ipsi beati et eterni sint iuxta illud: Secundum dies ligni erunt dies populi mei .  Sed infructuosi, ut aridum lignum, igni apti erunt quos uentus aquilo, id est diabolus, proiicit per cupiditates a facie terre, id est a stabilitate Ecclesie, ut sint puluis et cibus serpentis.

uERS. 5.---Ideo non resurgunt impii in iudicio neque peccatores in consilio iustorum. Impii sunt in Deum et in parentes peccantes, peccatores uero in malis perseuerantes. uel impii sunt pagani et Iudei, peccatores heretici et falsi Christiani. Duo sunt iudicia: unum hic confessionis, alterum extreme examinationis. In hoc iudicio est sacerdos iudex, homo reus accusator, conscientia testis, penitentia iudicis sententia: porro consilium iustorum est conuersio peccatorum. Impii ergo in hoc iudicio non resurgunt, quia profundum suum casum in flagitiis nesciunt.  Et ideo crimina sua confiteri et penitere refugiunt. Neque peccatores in consilio iustorum subaudis, resurgunt, quia de malitia ad bonitatem conuerti nolunt. uel in conspectu iustorum non resurgunt, id est in concordia eorum esse renuunt, quos et oderunt. In ultimo autem iudicio omnes tam reprobi quam electi in carne esurgunt, et omnes rationem pro propriis factis reddituri ante tribunal Christi stabunt. Sed impii in iudicio non resurgent, id est ut iustos ibi iudicent sicut hic fecerunt: sed ut a iustis iudicentur, et pro factis suis iuste damnentur. Neque peccatores ibi resurgent in consilio, id est in congregatione iustorum; quia hic noluerunt resurgere ad iustitiam in consilio iustorum, et ideo non erunt ibi participes beatitudinis eorum.


 De quatuor ordinibus.

Quatuor ordines erunt in iudicio; duo electorum, duo reproborum. Unus electorum ordo sunt perfecti, qui in iudicium non perueniunt, sed iudices cum Domino erunt; alter electorum, sunt qui ab auditione mala non timebunt, sed per dulcem uocem iudicis uocati, uenite, benedicti , gaudium Domini sui intrabunt; tertius reproborum infidelium, quia iam iudicati, etiam damnati sunt; et quia hi sine lege peccauerunt, sine lege peribunt; quartus ordo reproborum fidelium, qui Deum uerbis professi sunt, factis autem negauerunt: et quia in legem Dei peccauerunt, per legem iudicabuntur, cum eis terribiliter a Iudice dicetur: Discedite a me,  maledicti , etc.

Hoc totum ideo fit, quoniam  nouit Dominus uitam iustorum, id est approbat uitam illorum et laudans remunerat facta eorum, quando ibunt cum eo in uitam eternam. uiam autem malorum non cognoscit, id est uitam illorum improbabit: et ideo iter impiorum peribit, id est affectiones malorum, in quibus ut in uiis discurrebant, tunc disperibunt, cum in eternum supplicium cum diabolo introibunt.


Conclusio.

Hic psalmus a primordio mundi incipiens, in fine seculi clauditur: quia mundus in Christo, qui est principium et finis, inchoans in eo etiam finitur.  Ideo autem hic psalmus in nocte Dominica canitur, quia in ea Christus resurrexit, de quo ipse scribitur: etiam in hac die Ecclesia  resurretura erit, cui hic psalmus congruit. Ideo et in festo cuiuslibet sancti psallitur, quia quisque fidelis membrum Ecclesie censetur, cuius compago in descriptione huius psalmi tenetur.



PROLOGUS IN PSALMUM QUINQUAGESIMUM.

Hic psalmus quartus de penitentialibus scribitur: quia per quatuor uirtutes, prudentiam, fortitudinem, iustitiam, temperantiam homo perfectus efficitur. Septem autem penitentiales psalmi ideo ponuntur, quia per septem dona Spiritus sancti, peccata remittuntur. Primus spiritui timoris, secundus spiritui pietatis, tertius spiritui scientie, hic quartus spiritui fortitudinis  ascribitur: que una de quatuor principalibus uirtutibus ponitur. In hoc psalmo precipue humilitas et oratio notantur, per quas maxime peccata relaxantur.

In quinquagesimo loco ponitur, quotus numerus dierum Pentecosten scribitur: et significat letitiam, quam penitens assequitur per ueniam. Hoc expressum est per annum quinquagesimum, qui dictus est iubileus, id est iubilatione plenus: in quo recepit populus amissam hereditatem, et uenditus rediit ad perditam libertatem. Sic per penitentiam amissa hereditas paradisi recipitur, et ad pristinam libertatem reditur. Homo enim concupiscentia uictus sub peccato uenundatur; cum omnis qui facit peccatum, seruus peccati efficiatur. In quinquagesimo numero denarius quinquies  multiplicatur; quia post quinque seculi etates Christus salus hominum et uite denarius generatur: per quem Spiritus sanctus, qui est remissio peccatorum, datur.


De titulo, historia et figura.

Titulus huius psalmi est:  In finem Psalmus Dauid, cum uenit ad eum Nathan propheta, quando intrauit ad Bethsabee. Nota est historia. Urias unus de ducibus Dauid pulchram uxorem habuit, quam rex se balneantem conspiciens concupiuit, adduci precepit, cum ea concubuit. Interim uir eius in obsidione cuiusdam ciuitatis cum exercitu consedit, sed Dauidis consilio occisus interiit. Hoc facto, misit Dominus  Nathan prophetam ad Dauid, qui ei paradigma de oue et hospite proposuit: per quod ei culpam perpetratam obiecit. Dauid uero commissum scelus agnoscens, et comminationem Domini terribilem expauescens, penitentiam ex corde egit, et hunc psalmum pro satisfactione composuit, et pristinam gratiam a Domino promeruit.

Hic ergo psalmus ascribitur Dauid regi et prophete, qui erat respiciens in finem, id est in Christum: per quem uidit sibi remittendum peccatum; dum uenit ad eum Nathan propheta, quando intrauit ad Bethsabee. Hoc est quando eum Nathan propheta increpauit pro adulterio commisso Bethsabee et homicidio Urie.

Nathan, qui Dauid de penitentia monuit, dicitur  dedit et significat ordinem doctorum, qui populo fidelium consilium de penitentia dat. Qui paradigma de ouibus proposuit, quia bonus pastor animam pro ouibus posuit. Porro ad litteram homo qui multas oues habuit, Dauid fuit, qui multas uxores habuit: pauper qui unam habuit, Urias fuit, qui unam tantum uxorem habuit.

Hospes, cui pauperis ouis occiditur, est illicitus amor, qui de copulatione uxoris reficitur. Et nota quod luxuria apud Dauid hospes fuit, apud Salomonem uero regnum tenuit.

Lapsus sanctorum ideo scribuntur, ut potentia medici in salutem desperati egroti commendetur, et lapsi exemplo illorum ad spem uenie animentur.  Sed stulti formam peccandi de sanctis sumunt, formam penitendi refugiunt.

Cum Dauidi sicut aliis hominibus peccatum sit a Deo imputatum, et etiam districte in eo sit uindicatum, queritur cur in figura ponatur? Sed sciendum est quod Deus de toto humano genere Isreliticum populum in figuram elegerit, qui populus Christiani populi umbra fuit. Nam quidquid uel inscius fecit, futurum aliquando prenotuit. Specialiter tamen Spiritus sanctus quod de illis uel de cunctis retro populis per prophetas scribi uoluit, figura futuri fuit. Unde scribitur: Omnia in figura contingebant illis . Dauid itaque Christi figuram, Bethsabee Ecclesie, Urias diaboli imaginem gessit. Et sicut illa, dum in fonte Cedron lauaretur  exuta uestibus suis, Dauidi placuit, et ad regios meruit uenire complexus, maritus quoque eius principali iussione est trucidatus: ita et Ecclesia, id est congregatio fidelium, per lauationem sacri baptismatis mundata a sordibus peccatorum, Christo Domino noscitur esse sociata, et diabolus apostolis impugnantibus est annichilatus. Hoc et ipsa nomina innuunt. Dauid namque desiderabilis, Bethsabee puteus testamenti, Urias dicitur gloria Dei mei, et designat diabolum, qui sibi gloriam Dei sui usurpauit, dicens: Similis ero Altissimo . Dicitur etiam Lux mea Deus, significans illum qui transfigurat se in angelum lucis.

Sicut Bethsabee non est passa concubitum prioris mariti, postquam copulata est Dauid; ita Ecclesia  non est coniuncta diabolo, postquam uenit ad Christum desiderabilem, qui fuit exspectatio gentium. Hec puteus testamenti fuit, quia abyssus ueteris legis in ea latuit. Urias consilio Dauid occubuit, et diabolus Christi consilio gentilitatem amisit. Nec mireris, per adultorum figurari Christum, per adulteram denotari Ecclesiam, et per castum designari diabolum: quia nichil confert turpitudini, si litteris designetur aureis; nichil derogat honestati, si litteris denotetur atramentareis.


De materia, intentione ac utilitate huius psalmi.

Materia huius psalmi est oratio penitentis Dauid: intentio est nos exemplo Dauid informare ad penitentiam et orationem. Magna utilitas in hac  oratione fidelibus confertur; ut iustus de iustitia sua non confidat, cum iustissimum Dauid cecidisse uideat: et peccator non desperet dum tantum peccatorem ueniam consecutum audiet. uerba sumpta sunt de penitentia ipsius Dauid, et cuique fideli congruunt, qui post lapsum ad Dominum cum satisfactione et oratione recurrunt.

Quoniam si uoluisses, de historia trahitur, ubi Deus sacrificium Cain respuit, quia iustitiam non obtulit. uel de historia accipitur, ubi Dominus sacrificium Saul despexit, qui obedientiam conferre neglexit. Designat autem, quod Deus huius oblationem spernit, qui caritatem et humilitatem offerre contemnit. Benigne fac, de futura tunc historia trahitur, ubi Ierusalem a Babyloniis destruitur,  sed iterum a Zorobabel et Iesu sacerdote construitur et acceptum sacrificium Deo offertur: uel, de historia, ubi Ierusalem a Romanis est destructa, sed ab Adriano imperatore denuo reedificata: in qua Christiani nunc acceptabilia Deo offerunt sacrificia. Significat autem quod Sion, id est Ecclesia, hic a paganis et hereticis destruatur, sed per Iesum summum Sacerdotem et Regem Christum in celestem Ierusalem uiuis ex lapidibus reedificatur.


De diuisione huius psalmi.

In quinque membra hic psalmus diuiditur, quia pro reatu quinque sensuum penitentia agitur. Primum est: Miserere mei, Deus, in quo penitentis satisfactio. Secundum est: Asperges me hyssopo,  in quo misericordie confidentia. Tertium: Auerte faciem tuam, in quo Trinitatis ueneratio. Quartum: Docebo iniquos, in quo penitentis futura predicatio. Quintum: Benigne fac, in quo penitentie acceptio notatur.

In priori psalmo terribile iudicium describitur, et blanda regis admonitio subiicitur. Unde peccatori cum dixit iehsu: Quare tu enarras iustitias meas ? perterritus ad iudicem cum sacrificio penitentie currit dicens:


Explicatio psalmi.

uERS. 3.---Miserere mei, Deus, secundum magnam misericordiam tuam. Misericordia Dei tanta est, ut de celo mundi Creatorem deposuerit, terreno corpore induerit, Patri equalem eternitate,  nobis cequauerit mortalitate: formam serui Domino mundi imposuerit; ut ipse panis uiuus esuriret, fons uite sitiret, uirtus infirmaretur, omnipotens uita moreretur. Magna misericordia fuit propter nos creari Creatorem, seruire Dominatorem, uendi Redemptorem, humiliari exaltatorem, occidi uiuificatorem. Secundum modum huius magne misericordie miserere mei: Christus est fons misericordie in quo lotus est Dauid, Petrus, Zacheus, Paulus, Maria, latro et alii innumerabiles, de quo sequitur:

Et secundum multitudinem miserationum tuarum dele iniquitatem meam. Maior est multitudo Dei miserationum quam multitudo omnium peccatorum.  Quia multiplex est tua misericordia, et magna mea miseria, ad modum tue multe miserationis dele magnitudinem mee iniquitatis. Similitudo trahitur a cera, cui impressa est deformis imago, qua deleta reformatur cera ad exprimendam pulchram imaginem: ille namque solus in libro uite scribetur, cuius omnis iniquitas deletur.

uERS. 4.---Amplius laua me ab iniquitate mea. Prius lauasti me de fonte baptismatis, iam amplius laua me de fonte lacrymarum. Et a peccato meo munda me. Lauasti me in baptismo ab originali, munda me nunc a peccato actuali.

uERS. 5.---Quoniam iniquitatem meam ego cognosco. Ideo tu ignosce, quia ego lacrymis punior,  ideo tu misericorditer parce. Et peccatum meum contra me est semper: hoc est, quasi imago horribilis stat contra me, quam semper apertis et clausis oculis aspicio, et orando et plorando annichilare cupio. Superius dicitur: Arguam te et statuam peccata contra faciem tuam : hoc penitens preoccupat, et ponit peccatum suum contra se semper illud aspiciens et illud deflens. Est autem uera penitentia et commissa deflere, et deflenda non committere.

Ideo te oro quia  tibi soli peccaui et malum coram te feci: qui solus es sine peccato, et qui solus es bonus. Nota: Ipsum misericordie parentem, scilicet Christum alloquitur; omnes homines uinculis peccatorum constricti tenentur, tu  solus es uerax et iustus. Ut iustificeris in sermonibus tuis, cum dicas: Quis ex uobis arguet me de peccato?  et propheta de te, peccatum non fecit; et: Princeps mundi ueniet ad te, et nichil de suo inueniet . Et uincas iustitia omnes homines, cum iudicaris ab iniustis dicentibus: Reus est mortis ; et: Si hic non esset malefactor non tibi tradidissemus eum .

Aliter: Tibi soli, qui es regum Rex, peccaui et malum coram te feci, qui omnia inspicis, qui de mea stirpe te nasciturum promisisti. Sed nunc omnis populus dicit: De Dauid non nascetur Christus, qui tale peccatum commisit, et ideo fit irritum promissum tuum in opinione hominum. Ideo dimitte peccatum  meum, ut iustificeris in sermonibus tuis, implendo promissum tuum, ne fallax sed uerax appareas, et uincas cum iudicaris a mundanis, non debere te reddere ea propter multa peccata mea: et manifesta, non ex meritis meis, sed sola iustitia tua sermones de promissione mihi facta fore complendos. Tu solus iustus es in te, alii per te.

uERS. 7.---Ecce enim in iniquitatibus conceptus sum. Id est in originali peccato quia omnes in Adam peccauerunt. Et in peccatis concepit me mater mea. Non erat Dauid de adulterio natus, sed de Iesse iusto uiro et coniuge ipsius; nec est peccatum commistio coniugii, sed quia mortalis de parentibus propagatur, merito in peccatis concipi memoratur.  Mors enim est pena peccati, que a parentibus quasi hereditas possidetur, sed per concupiscentiam carnis ministratur. Christus autem qui sine concupiscentia est conceptus, sine peccato est generatus; mortalis autem non natura, sed uoluntate fuit, ideo uincens omnia.

uERS. 8.---Ecce enim ueritatem dilexisti. Id est confessionem: ecce apparet quia tu prior dilexisti ueritatem in me facere, id est cognitionem peccati et penitentiam, quia tu prius me uoluisti. Incerta et occulta sapientie tue manifestasti mihi; id est reuelasti mihi mysteria Filii tui, que multis quidem reuelasti, sed mihi certa monstrasti, primo ut agnoscerem te habere Filium; deinde ut ipsum noscerem ex semine meo uenturum, ita ut passionem eius et  resurrectionem quasi uisam prenuntiarem. Ideo:

uERS. 9.---Asperges me hyssopo et mundabor. Id est mundabis me per sanguinem Filii Dei. Historia tangitur: fasciculo hyssopi aspergebatur sanguis super leprosum et mundus fiebat. Sanguis iste significauit sanguinem Filii Dei, quo leprosi corpore et anima sunt mundati. Hyssopus herba parua et reprimens tumorem pulmonis, significat humilitatem Christi qui se obtulit Deo: hyssopus dicitur radice petram penetrare, que petra est Christus. Lauabis me et super niuem dealbabor; id est purificabis me per lauationem baptismi et ero albus super niuem. Anima habet candorem suum sicut corpus suum: et inter omnes uisibiles creaturas nichil albius est niue, super quam in corpore est candor  anime. Et postquam hoc feceris.

uERS. 10.---Auditui meo dabis gaudium et letitiam. Superius dixisti: Audi populus meus et loquar , ecce audio obedienter quid precipias, nec contradico, et huic auditui meo dabis gaudium et letitiam. Gaudium pertinet ad peccati absolutionem, letitia ad perennis uite perceptionem. Auditui gaudium et letitiam dabit quando dicet: uenite, benedicti Patris mei, percipite regnum , etc., audita hac uoce exsultabunt ossa humiliata, scilicet animi firmamenta in penitentia debilitata. Per ossa etiam intelligitur ratio et liberum arbitrium, in peccatis inclinata: hec exsultabunt, cum restitues uim rationis et facultatem liberi arbitrii. Dum enim homo peccatis delectatur, ratio  excecatur, liberum arbitrium debilitatur. Ut auditui meo des gaudium et letitiam,

uERS. 11.---Auerte faciem tuam a peccatis meis. Deum peccata nostra aspicere uel recordari est uelle punire; faciem a peccatis auertere uel obliuisci, est nolle punire. Ceterum Deus semper aspicit omnium hominum actus uel cogitationes, nec unquam obliuiscitur, cui omnia preterita et futura sunt presentia. Et omnes iniquitates meas dele; originales et actuales dele, hoc est dimitte, quia crimen nostrum admissum in quibusdam quasi tabulis scribitur, dum diuina notitia continetur. Et non tantum peccata dimitte, sed etiam.

uERS. 12.---Cor mundum crea in me, Deus. Qui  hoc potes facere, purga animam ab ignorantie caligine, ut te possim pure intueri et intelligere. Creare positum est hic pro restaurare. Crea cor mundum, hoc est da mundum intellectum: cor ideo pro intelligentia ponitur, quia in hoc fons cogitationum esse dicitur. De corde, inquit Dominus, exeunt cogitationes ; unde et cor conoydes est, que ignis habet imaginem; ut merito tali positione sit plasmatum, unde nobis potest uenire consilium. Traditur etiam a physicis cor in primis in homine formari. Et Spiritum rectum innoua in uisceribus meis: iterato da sapientiam, id est intellectui meo Filium tuum, ut bene possim operari: quia ipse est linea omnis recte operationis. Non Spiritus, sed homo innouatur dum a uetustate peccati reformatur.

 uERS. 13.---Ne proiicias me a facie tua. A facie Dei proiicitur, qui curari contemnitur. Ita innoua, ut amplius non proiicias a conformitate eius, que est facies tua, per quam cognosceris, et non permittas ulterius excedere lineam tuam. Et Spiritum sanctum ne auferas a me, scilicet spiritum prophetie uel dilectionis.

uERS. 14.---Redde mihi letitiam salutaris tui. Hoc est, me fac habere letitiam de saluatione Filii tui. Gratiam Spiritus sancti se amisisse cognoscit, quia Spiritus sanctus peccantes fugit, et non habitat in corpore subdito peccatis. Et spiritu principali confirma me, ne iterum peccem, nec animi mutabilitate a te discedam. Hic Trinitas expresse ponitur: in spiritu principali Pater, in spiritu recto Filius,  in spiritu sancto ipse Spiritus sanctus accipitur. Non tamen ideo spiritus principalis dicitur, quod ipse sit prior tempore uel maior, sed quia ab eo et Filius et spiritus sanctus non ipse ab illis dicitur. Si hoc feceris, mihique illa que petii dederis.

uERS. 15.---Docebo iniquos uias tuas. Hoc est, alios peccatores uerbo et exemplo misericordiam et iustitiam tuam instruam, et per me impii ad te conuertentur ab errore.

uERS. 16.---Libera me de sanguinibus Deus, Deus salutis mee. Sanguis singulari numero pars corporis, uel ipse homo uel progenies accipitur. Pars, ut ibi: Sanguis de latere Domini exiuit ; homo, ut ibi: Caro et sanguis non reuelauit tibi  ; progenies, ut: alto sanguine, hoc est, nobili stirpe natus est. Sanguines uero plurali numero peccata uel mortes intelliguntur. Deus salutis est Christus per quem salus datur credentibus. O Deus omnium, qui es Deus salutis mee, libera me de mortibus. Ideo ponit sanguines pro mortibus, quia per effusionem sanguinis fit mors. Multas mortes habuit: unam, qua seipsum peccando occidit; alteram, qua Bethsabee in anima; tertiam qua Uriam dolo interfecit. Et exsultabit lingua mea iustitiam tuam, hoc est, si hoc feceris, tunc exsultanter proferet aliis lingua mea iustitiam tuam, qua peccata remittis et in bonis operibus promoues. Superius dicitur: Quare tu enarras iustitias meas et assumis testamentum meum per os tuum ;  nunc a culpa absolutus iustitiam Dei exsultans narrat. Unde subditur:

uERS. 17.---Domine, labia mea aperies, que reatus occluserat: idonea et munda facies ad proferendum iustitiam tuam; et tunc os meum annuntiabit laudem tuam, id est preconia iustitie tue. Peccantes non audent loqui ne redarguantur, et peccata eis improperentur: his labia ad loquendum aperiuntur, dum a peccatis resipiscentes iustificantur, et tunc Spiritu Dei animati gloriam humanam despiciunt, laudes et improperia hominum eque contemnunt, peccantes libere, uti Paulus, redarguunt. Horum ora laudem Dei annuntiant, cum peccata sua coram hominibus pronuntiant, ut de sua saluatione exemplum conuersionis sumant. Laudem  Dei sacrificio, non sacrificium animalium offero:

uERS. 18.---Quoniam si uoluisses sacrificium dedissem. Sed intelligo te sacrificium de peccatoribus nolle, quia dixisti superius: Non accipiam de domo tua uitulos neque de gregibus tuis hircos . Utique holocaustis non delectaberis, scilicet de animalibusoblatis. Sed quia talia in figura offerebantur, que nunc pro peccatis recipere recusas: scio quale sacrificium accipias.

uERS. 19.---Sacrificium Deo spiritus contribulatus. Id est pro peccatis contristatus, erit delectabile sacrificium; cor contritum, id est penitentia afflictum, et humiliatum, hoc est, pia confessione deuotum, Deus non despicies sicut sacrificia legis. Tale sacrificium preuideo tibi fieri a Sion, et ideo:

 uERS. 20.---Benigne fac, Domine, in bona uoluntate tua Sion, ut edificentur muri Ierusalem. Per Sion denotatur cognitio Dei, per Ierusalem caritas. Una est ciuitas Ierusalem composita ex angelis et hominibus: cuius pars destructa erat in Adam, pro qua orat; benigne fac, id est largiter fac dando fidem et omnem bonam uitam his, qui sunt futuri Sion, et hoc in bona uoluntate tua, id est ex gratia tua; ut edificentur muri Ierusalem per electos homines, qui destructi sunt in apostatis angelis. uel benigne fac Sion, id est primitiue Ecclesie de Iudeis; et edificentur muri Ierusalem, id est per eam constitue Ecclesiam de gentibus; uel edificentur muri Ierusalem de Iudeis et gentibus fide et dilectione,  quibus benigne fac dando perseuerantiam et remunerationem. Sion, quod dicitur speculatio est presens Ecclesia; Ierusalem quod sonat uisio pacis, est Ecclesia regnans in celis, que construitur uiuis de lapidibus. Benigne ergo fac Sion, id est presenti Ecclesie dando peccantibus ueniam et confessionem: ut per eos edificentur muri Ierusalem, id est per tales lapides numerus electorum in Ierusalem celesti redintegretur. Muri Ierusalem sunt angeli et homines

uERS. 21.---Tunc acceptum sacrificium iustitie. Hoc est tunc maxime erit tibi acceptabile sacrificium spiritus contribulati et cordis contriti. Tunc accipies oblationes et holocausta, scilicet fideles se totos tibi offerentes, et res suas pauperibus distribuentes. uel  sacrificium iustitie est corpus Dominicum, pro nobis ut agnus, immolatum; oblationes sunt confessores uel quique fideles se Christo per fidem et operationem offerentes: holocausta sunt martyres per ignem passionis, uel quolibet cruciatu corporis absumpti. Tunc impii super altare tuum uitulos, scilicet Ecclesie sacerdotes. Altare Dei est Christus; uituli sunt Christiani, in fide nouelli, in baptismate renouati: et sicut uituli ungulam findentes, ita inter bonum et malum discernentes; et sunt ruminantes, id est precepta uerba Dei in memoriam reuocantes; et sunt cornibus armati, id est fortibus sanctorum exemplis roborati. Hi uituli super altare ponuntur, cum per sacerdotes Ecclesie Deo per Christum offeruntur, ac sic muri Ierusalem per hos reficiuntur.

 Aliter: Modo in presenti acceptas sacrificium pro iniquitate spiritum contribulatum, in futuro sacrificium iustitie laudis solius, ubi in domo tua habitantes in secula seculorum laudabunt te. Hoc est enim sacrificium iustitie. Tunc iusti erunt oblatio et holocaustum, quando eos totos diuinus ignis absumet: et anime sapientia, corpora immortalitate induentur, et mors in uictoria absorbebitur. uituli erunt omnes electi a uinculis legis et miserie soluti, et noua etate iuuenes positi super altare Christum, in quo sine fine requiescent.


Conclusio.

Hic psalmus ideo a penitentibus frequentatur; ut per uirtutem huius, sicut Dauid, in muros celestis Ierusalem edificentur. Et nota quod penitens  primitus sua commissa deplorat, deinde aliis misericordiam Dei predicat, postremo pro errantibus exorat. Ideo autem in quadragesima ad laudes canitur, quia per penitentiam ad eternam laudem peruenitur. Et ideo priuatis diebus ad laudes cantatur, quia qui tenebras peccatorum euadunt, ad lucem ueram et eternam letitiam perueniunt. Idcirco ad horas sepe iteratur, ut quisque fidelis uiuus lapis, ut Dauid, celesti edificio imponatur.



PROLOGUS IN QUINQUAGINTALE SECUNDUM.

Legitur, quod Dauid propheta cum senuisset, quatuor millia iuuenum ex Isrel elegerit, qui psalmos organis, citharis, nablis, tympanis, cymbalis, tubis et propria uoce magna iucunditate personarent,  quos ipse Domini inspiratione protulit. Que suauis cantus adunatio tribus partibus diuisa constabat: rationalis que ad humanam uocem; irrationalis, que ad musica instrumenta; communis, que ad utrasque partes pertinebat. Cantores namque simul cum organis concinebant. Illa suauis et iucunda musica Ecclesiam catholicam tali actu predicebat, que ex diuersis linguis uarioque concentu in una fide concordiam, Domino prestante, traditura erat; queque de tribus partibus mundi, Asia, Africa, Europa, collecta Christo eisdem psalmis laudes consonat.

Psalmi sunt in duodecim partes distincti: in prima parte Christi carnalis uita; in secunda deitatis natura; in tertia impiorum aduersus eum conspiratio; in quarta Ecclesie aduersus eos admonitio;  in quinta Christi in persecutione oratio; in sexta penitentium deprecatio; in septima Christi secundum assumptam humanitatem ad Patrem supplicatio; in octaua parabolice et tropologice allusiones ad Christum pertinentes; in nona multiplicia preconia, modo ad humanitatem, modo ad diuinitatem pertinentia; in decima graduales; in undecima opera Trinitatis, in duodecima laudes cum alleluia scribuntur.



PROLOGUS IN QUINQUAGESIMUM PRIMUM PSALMUM.

Quinque iam conscripte decades, preferunt quinque mundi etates, in quibus Ecclesie corpus in suis membris digestum, per laborem quinque sensuum in muros celestis Ierusalem est congestum. Nam ante Christi aduentum fideles se sub quinque  libris Moysis ad celeste edificium preparabant; nunc sub gratia quinque prudentes uirgines, que sunt omnes Ecclesie fideles, se sub eisdem libris, spiritaliter intellectis, ad eamdem structuram preparant.

Iam sextam decadem Spiritus sanctus a corpore iniquorum incipit, quod in sexta mundi etate Christum et Ecclesiam persequi cepit. Et sicut primum quinquagintale a Christo, qui est caput corporis saluandorum, inchoat, qui beatus uir eterna beatitudine suos remunerat; sic istud quinquagintale ab Antichristo, qui est caput corporis damnandorum, incipit, qui filius perditionis ad eternam perditionem omnes sibi consentaneos pertrahit.

 Hic psalmus in quinquagesimo primo loco calculum ponit, qui numerus a ternario surgens, et per septenarium scandens, ad denarium peruenit. Ter enim septem et ter decem sunt quinquaginta unum; qui numerus signat quod hi, qui in tribus partibus mundi persecutionem pro fide Trinitatis patiuntur, per septiformem Spiritum ad denarium eterne uite perducuntur.

Huius psalmi titulus est : In finem intellectus Dauid cum uenisset Deg Idumeus et annuntiauit Sauli et dixit ei: uenit Dauid in domum Abimelech. Nota est historia. Saul uoluit Dauid occidere, qui fugit, et uenit ad Abimelech sacerdotem et accepit ab eo panem sanctum, et gladium Golie.  Quod uidens Deg custos mulorum Saul nuntiauit Sauli. Unde Saul iratus occidit omnes sacerdotes Domini. Per hoc significatur persecutio Antichristi in Ecclesia Dei. Deg motus, Idumeus dicitur terrenus, et denotatur Antichristus, qui mouebit totam terram ad sui cultum. Per Saul significatur mors; per Dauid uita Christi; per Abimelech Ecclesia; gladius regni potentiam, panes propositionis designant sacerdotii gloriam. Per Dauid Christus rex, per Abimelech exprimitur sacerdos. Iste intellectus est Dauid prophete extendentis se in finem mundi denotans ea in hoc psalmo, que fient in ultimis temporibus; quando ueniet Antichristus in mundum, et inuocabit mortem ad puniendum Abimelech, id est incipiet interficere in Ecclesia omnes iustos,  ideo quia suscipient fidem Christi et erunt domus eius.

Aliter: Saul dicitur petitio, et signat mortem, quam Deus non fecit, sed homo peccando eam appetit; unde in titulo quarti decimi psalmi scribitur, in die qua liberauit eum Dominus de manu omnium inimicorum eius et de manu Saulis; quia nouissima inimica destruetur mors. Dauid dicitur quod desiderabilis est uita, quam omnes beati desiderant. Abimelech, quod interpretatur regnum Patris mei, est Ecclesia, regnum celeste, quod gemit inter ciues regni terreni peregrinum. Deg Idumeus, quod dicitur motus terrenus, est populus Babylonicus in motu terrenorum semper migrans et nunquam quietus. Qui est custos mulorum, id est sterilium,  qui in bonis sunt steriles, onera peccatorum portantes.

Christus rex uite uenit in Ecclesiam, que est regnum Patris sui. Sed Saul, id est diabolus, rex mortis, et Deg, id est mundi amatores, qui sunt regnum Babylonie, persequuntur et Christum et Ecclesiam. Et quia hoc maxime erit Antichristi temporibus, ideo ascribitur ei hic psalmus.

Materia huius psalmi est inuectio Spiritus sancti in Antichristum, quod sine causa persequatur Ecclesiam. Intentio est, nos cautos facere de persecutione Antichristi ipsam persecutionem predicendo et damnationem eius, et ostendendo fidem et constantiam iustorum, qui tunc erunt. uerba sumpta sunt de historia, ubi Deg gloriabatur in Dauid regis  expulsione, et in Abimelech sacerdotis occisione; et signatur quod Iudaicus populus gloriabatur quia Christum regem et sacerdotem occidit, sicut et Antichristus gloriabitur, quod regnum et sacerdotium de Ecclesia exterminabit. In quatuor hic psalmus diuiditur: prima diuisio est: Quid gloriaris, in qua Spiritus sancti in Antichristum inuectio; secunda: Propterea Deus, in qua Antichristi destructio; tertia: uidebunt iusti, in qua ipsius damnatio; quarta: Ego autem, in qua fidelium ascribitur laudatio. Psalmus per diapsalma diuiditur, quia populus fidelium ab infidelibus per Spiritum sanctum discernitur. Sequens uox est Spiritus sancti, qui in persona fidelis populi in Antichristum inuehitur, cuius crudelis persecutio hic ostenditur.


 Expositio psalmi LI.

uERS. 3.---Quid gloriaris in malitia, qui potens es in iniquitate? Malitia est non solum mala facere, sed et docere, et alios ad malum constringere. In hac malitia Antichristus gloriatur, dum totus mundus a cultura ueri Dei ad ipsius uenerationem inclinatur. Hic potens est in iniquitate, quia immensis diuitiis et miris signis omnem iniquitatem ualet potenter perficere. O fili perditionis, quid gloriaris in malitia, que erit tibi tanta ruina? potens iniquitate uideris, sed potenter tormenta patieris.

uERS. 4.---Tota die, hoc est omni tempore, iniustitiam cogitauit lingua tua, id est mens tua meditata est iniustitiam: quomodo lingua tua posset  loqui, quam opere perficeres malitiam: Sicut nouacula acuta fecisti dolum. Nouacula erat rasorium. Antichristus erit nouacula diaboli; quia, ut acuta nouacula pilos carnis abradit, ita ipse bona exteriora a iustis per dolum abstrahit. Et, sicut nouacula rasis pilis faciem renouat, sic ipse Christianos a peccatis per dolum purgatos in sanctitate innouat. Et sicut aliquando rasorium carnem sauciando ledit, sic ipse quosdam tormentis sauciat, quosdam miraculis decipiens in anima ledit. Acutum fecisti dolum, dum bene docere te simulas, ut in errorem inducas.

uERS 5.---Dilexisti malitiam super benignitatem. Ratio te docet benignitatem, sed tu magis diligis malitiam; quia bonos punis, malos super eos erigis;  et non solum malum facis, sed et alios a bono abstrahis. Nam, dilexisti, inquit, iniquitatem magis quam loqui equitatem: dum iustos propter iustitiam damnabis, et iniquos exaltabis. Sed malitia et iniquitas demergent te in barathrum; benignitas et equitas eleuabunt iustos in celum.

uERS. 6.---Dilexisti omnia uerba precipitationis lingua dolosa: hoc est, dilexisti loqui omnia dolosa uerba, que ducunt ad precipitium. Lingua dolosa est fallacie ministra aliud in corde gestantium, aliud ore promentium. Descripta Antichristi nequitia sequitur eius perditio.

Et quia bonum respuis, malum diligis:

uERS. 7.---Propterea Deus destruet te in finem. Christus, qui uerus est Deus, destruet te, et potentiam  tuam illustratione aduentus sui, et hoc in finem, id est in sempiternum. Et quoniam euellet te de tua sublimitate, hoc est occidet te; et emigrabit te de tabernaculo corporis uel huius mundi ad perpetuam penam: et radicem tuam, subaudis, euellet de terra uiuentium. Radix eius est humane glorie cupiditas, quam in potentia regni figit, qui de terra uiuentium euellitur quia ei in ea regnare non conceditur. Traditur ad litteram: dum multi Christianorum a facie Antichristi in Aegyptum fugerint, et ipse eos persequi disposuerit, tabernaculum in monte Oliueti figat, in quo eum Spiritus Domini, quem quidam Michelem intelligunt, occidat, ac de hoc tabernaculo ad infernum migrabit, ubi Dominus in celum ascendit.

 uERS. 8.---Hanc eius damnationem uidebunt iusti et timebunt Deum; uel, quidam se ei consensisse, quidam propter eius signa dubitasse timebunt. Alii super eum ridebunt, qui se eius seuitiam euasisse gaudebunt. Eius factum irrisione dignum reputabunt et dicent:

uERS. 9.---Ecce homo qui non posuit Deum adiutorem suum: hoc est, ecce apparet quod homo fuit, qui se Deum fecit et uerum Deum adiutorem habere contempsit. Hoc in Simone Mago precessit, qui se Deum finxit, sed cadens fallax apparuit. De Dei auxilio non confidit sed sperauit in multitudine diuitiarum suarum; id est, non in Deo spem suam posuit, sed in multis diuitiis, in auro et argento, in  facundia et scientia, per que putauit se saluari. Et preualuit in uanitate sua, id est, putabit se preualere et dominari omnibus malis et bonis, in uanitate, qua se Deum docebit. Maxima quippe est uanitas, quod despecto Deo se ut Deum coli precipit. In hac his preualuit, quibus se Deum esse persuasit: ipse interibit quia arbor sterilis fuit.

uERS. 10.---Ego autem, Christianus populus, quem ipse est persecutus, sum sicut oliua fructifera; ideo saluabor in secula. Oleum dicitur misericordia, fructus oliue sunt opera misericordie. Gentilis populus ut oleaster est insertus bone oliue, id est primitiue Ecclesie, unctus oleo sancto in baptismate, cui coaluit fide et operatione. In domo Dei, id est in catholica Ecclesia, ideo speraui in misericordia  Dei; et in seculum seculi, hoc est, hic et in futuro, non in diuitiis, ut Antichristus persecutor meus.

uERS. 11.---Confitebor tibi in seculum seculi quia fecisti. Id est laudabo te corde, ore, opere quandiu uiuam, quia me talem fecisti, et de Antichristo iustum iudicium fecisti; et exspectabo nomen tuum, hoc est Christum Filium tuum, ad iudicium uenturum et mihi pro labore premium uite redditurum; quoniam bonum est conspectu sanctorum tuorum, quia tunc sancti summum bonum percipiunt, quando Christum in gloria Patris conspiciunt. Aliter: Non properabo consequi nomen tuum quod est Deus, uti fecit Antichristus, sed exspectabo bene uiuendo accipere nomen tuum: ut sim Filii tui  coheres, ipse existens Filius, sic quoque consequenter et Deus. Quoniam hoc bonum esse conspiciunt sancti, qui in hoc summo bono erunt per euum.

Hoc totum potest referri ad corpus diaboli, quod sunt omnes iniqui, qui sunt membra Antichristi. Deg Idumeus est Iudaicus populus pro terrenis commotus; Saul mors uel diabolus; Dauid est Christus; domus Abimelech Ierusalem in Iudea, regno Patris Christi. Dauid in domum Abimelech uenit, quando Christus in templum Hierosolymis, domum Patris sui uenit. Deg hoc Sauli nuntiauit quando Iudaicus populus Christum morti tradidit. Qui gloriatus est in malitia, qua prophetas et iustos occidit. Potens in iniquitate fuit, qua ipsum Dominum  neci dedit. Tota die, hoc est omni tempore, iniustitiam contra Christum et apostolos cogitauit: quos ut acuta nouacula dolo de terra Iudeorum abrasit. uerba precipitationis dilexit, quando eis Christum predicare interdixit: quibus se de regno in mortem, ut diabolus de celo, Adam de paradiso precipitauit. Propterea Deus destruxit eum de lege, euulsit eum de ciuitate, emigrauit eum de terra sua inter gentes et radicem, id est, germen eius de terra uiuentium, hoc est de Ecclesia.

Totum etiam corpus diaboli, quod nunc in malitia gloriatur, et potenter iustos opprimit, Deus in finem destruet: dum in fine mundi omnes impios perdet; de consortio iustorum illud euellet, quando illud uentilans, paleas a tritico tollet. De tabernaculo, id  est de Ecclesia, que nunc est tabernaculum Dei, ipsum emigrabit quando in stagnum ignis et sulphuris precipitabit. Radicem eius de terra uiuentium euellet, cum semen impiorum de regno celorum penitus eradicabit, et in terram mortis proiiciet Seruus enim Deg non manebit in domo in eternum filius autem fidelis populus manet in eternum.

uidebunt iusti terribile Dei iudicium super impium populum et timebunt, sed hoc timore purgabuntur. Et super eum ridebunt, id est de iusto Dei iudicio gaudebunt, quod impiorum persecutionem et presentem damnationem euaserunt: et dicent: Ecce homo, qui Antichristus, cum toto corpore suo in supplicium corruit; qui non posuit Deum adiutorem suum, sed in multis diuitiis spem suam posuit, quas  omnes amisit. Ego autem ero in domo Dei in celesti Ierusalem florens in gaudio sicut oliua, qui non in diuitiis, sed speraui in eius misericordia: et laudato nomen eius in seculum, quia conspicio summum bonum in eternum.



PROLOGUS IN PSALMUM CENTESIMUM.

Quinquagesimus psalmus canit penitentiam, hic uero centesimus misericordiam; quia premium uite in iudicio reportabunt, qui fructum penitentie centesimum in patientia attulerunt. Et apte hic psalmus post precedentem ponitur, in quo gratiarum actio Ecclesie pro conuersione Iudeorum scribitur; quia mox fidem Iudeorum iudicium ultimum sequitur Ideo in centesimo loco computatur quia ouis centesima in iudicio per misericordiam pii pastoris super  no gregi consociatur.


De titulo, materia, intentione ac diuisione psalmi.

Titulus psalmi est: Psalmus ipsi Dauid, hoc est, ista laus bone operationis attribuitur ipsi Christo, uictori iudici, aspectu delectabili. Materia sunt Ecclesie merita in iudicio remuneranda. Intentio est, nos hortari bonum facere et a malo declinare u possimus misericordiam in iudicio reportare. uerba sumpta sunt de regimine Dauid, qui regnum Isre bene rexit, malos odio habuit, bonos dilexit; et significat regimen Christi, qui Ecclesiam bene regit malos odit, bonos diligit. Duas habet sectiones, quia actio Ecclesie habet duas diuisiones, scilicet mala deuitare, bona agere. Una pars est misericordiam  et iudicium, in qua septem notantur declinanda, altera, oculi mei, in qua sex meditantur facienda uox est Ecclesie.


Expositio psalmi C.

uERS. 1.---Misericordiam et iudicium cantabo tibi, Domine: misericordia est de presenti, iudicium de futuro canitur. O Domine Trinitas, cum iucunditate annuntiabo aliis misericordiam tibi ascribendam, quam exhibes hic penitentibus, et iudicium, quod ostendis in futuro in duritia cordis permanentibus: nam istis gaudia, illis das supplicia.

uERS. 2.---Psallam et intelligam in uia immaculata: hoc est, quia iudex es iustus, operabor bonum abstinens a malis. Cantare pertinet ad contemplationem,  psallere ad actionem. uia immaculata est innocentia: innocentia uera est, que nec sibi nec alteri nocet; quoniam qui diligit iniquitatem, odit animam suam ; et nemo prius nisi in se quam in alterum peccat. In hac psallam bene operando et intelligam quando uenies ad me: id est quando remunerabis me. Aliter psallam et innocens ero, et intelligam te premia pro innocentia hac redditurum. O sponse, quando uenies ad me, ut me sponsam tuam de Babylone educas, et in Ierusalem ciuitatem tuam introducas? Nunc uiam immaculatam exponit. Perambulabam in innocentia cordis mei: hoc est, non solum abstinui a praua actione, sed etiam a mala cordis cogitatione; et hoc in medio domus mee, id est communi omnium habitantium in domo Ecclesie.


 De septem uitiis declinandis.

Hinc merita sua enumerat, pro quibus celestia sperat: et primitus septem ponit cunctis deuitanda; deinde sex omnibus agenda. Declinanda sunt hec: Iniuste rei imitatio, legis preuaricatio, murmuratio, malignitas, detractio, superbia, cupiditas. Hoc est quod dicit:

uERS. 3.---Non proponebam ante oculos meos rem iniustam, id est, non proposui ante oculos meos cordis malum facere, nec facientes imitari, facientibus consentire. Facientes preuaricationes odiui, et parentes, et cognatos, et amicos legem tuam preuaricantes odio habui, non tamen homines, sed hominum errores.

uERS. 4.---Non adhesit mihi cor prauum, id est  mala uoluntas murmurantis, uel prauum consilium alicuius non inuenit me sibi consentaneum. Murmuratores, et prauo consilio malum machinantes non fuerunt mei consortes. Declinantem a me malignum non cognoscebam, hoc est, dissentientem a proposito meo ita deuitabam, quasi non agnoscerem; uel, hereticum a me prauo dogmate declinantem, et maligne agentem, ita abhorrebam ut ignotum.

uERS. 5.---Detrahentem secreto proximo suo hunc persequebar, id est qui in occulto fratri derogauit, et discordiam seminauit, hunc ut hostem impugnabam. Peius peccat detrahens quam fornicans: hic enim se solum occidit, ille autem se et proximum. Mali non solum deuitandi sunt ut confundantur, sed  etiam persequendi ut corrigantur. In Hebreo habetur: Hunc interficiebam, quia detractores gladio proprie lingue occiduntur. Superbo oculo et insatiabili corde cum hoc non edebam: hoc est, cum superbis et cupidis non comedi. Omnis superbus uel cupidus est inuidus; quia dum solus uult potens uel diues uideri alienis bonis cruciatur, et alienis malis delectatur. Cum talibus conuiuium inuidie non inii; imo tales in tantum exsecrabar, quod eos in prandio meo non patiebar. Unde et Scriptura precipit, nec cum huiusmodi cibum sumere . In oculis maxime superbia notatur; qui superbi qui se aliis digniores arbitrantur, alios uel aspicere dedignantur. Cupiditas autem cordi assignatur, quia cor  Deo uacuum caducis rebus non satiatur. Hec duo uitia pre aliis sunt notabilia quia omnibus sunt peiora: initium enim omnis peccati superbia  et radix omnium malorum cupiditas . Per illam angelus de celo cecidit; per istam homo de paradiso corruit. Ex his duobus quasi ex fontibus diaboli omnia mala profluunt, et miseros ad tartara trahunt. Hec omnia que dicta sunt, non solum sunt deuitanda, sed etiam odienda et persequenda.


De uirtutibus sex agendis.

uERS. 6.---Sequuntur sex facienda, scilicet fidelitas, castitas, humilitas, predicatio, sancta conuersatio, malorum impugnatio; de his subditur: Oculi mei ad fideles terre ut sedeant mecum. Hoc est, intentio mea non erat ad nobiles et diuites seculi, ut  eos populo tuo preponerem, sed ad fideles Ecclesie, ut eos prelatos et rectores constituerem, qui mecum in iudicio sederent et populum tuum iuste iudicarent. Ambulans in uia immaculata hic mihi ministrabat, id est non impudicos, sed castos et innocentes ministros altaris ordinabam.

uERS. 7.---Non habitabit in medio domus mee, qui facit superbiam: hoc est, publice peccantes, et hoc superbe defendentes non commanebant publice mecum in communione, quia excludebam eos a sacramentis et a domo ecclesie; humiles autem et obedientes erant mei conciues. Qui loquitur iniqua, non direxit in conspectu oculorium meorum, id est adulator, iniquis uerbis placere cupiens, non direxit se in beneplacito meo; uel, uaniloqui non placuerunt  oculis meis, ut essent nuntii mei sed predicatores et bona persuadentes.

uERS. 8.---In matutino interficiebam omnes peccatores terre, id est in bona operatione, que est quoddam mane eterni diei, omnia peccata terrenitatis mee occidi. Et meo exemplo omnes peccantes, et terrena tantum appetentes annichilaui. Ut disperderem de ciuitate Domini omnes operantes iniquitatem: Hoc est uerbis et factis iniquos impugnaui, ut eos de iniquitate ad equitatem conuerterem, aut de Ecclesia penitus segregarem.


Applicatio ad Christum.

Hec etiam iudici Christo congruunt: Oculi mei ad fideles terre ut sedeant mecum, hoc est, populos  et alios fideles de terra elegi, ut sedeant mecum iudices in iudicio. Ambulans in uia immaculata hic mihi ministrabat: id est immaculati ministri mei illic erunt, ubi ego ero. Qui immunditia se maculant, Christo non ministrant; et qui ea, que sua sunt, querunt, Christo non seruiunt, et ideo cum Christo non erunt. Non habitabit in medio domus mee qui facit superbiam. Nullus qui facit mala opera, que de superbia descendunt, habitabit in domo mea, celesti Ierusalem. Qui loquitur iniqua, non direxit in conspectu oculorum meorum: hoc est, non solum male operantes, sed etiam male loquentes, in conspectu meo non erunt, id est faciem meam non uidebunt. In matutino interficiebam omnes peccatores terre. Presens uita est quasi nox; eterna uita quasi dies, cuius mane est  dies iudicii. In hoc matutino interficiet Dominus gladio oris sui omnes peccatores terre, scilicet terrena appetentes, dicens: Discedite a me, omnes operarii iniquitatis . Ut disperderem de ciuitate Domini omnes operantes iniquitatem. Tunc hedos ab agnis, zizania a tritico, paleas a granis separabit, et de ciuitate celestis Ierusalem et de societate sanctorum, cum diabolo et angelis eius in eternum ignem precipitabit.



PROLOGUS IN QUINQUAGINTALE TERTIUM.

Quatuor sunt genera prophetie: fit enim aliquanao per acta, aliquando per dicta; aliquando per reuelationem, aliquando per occultam sancti Spiritus reuelationem. Per acta fit prophetia, ut transitus Hebreorum per mare Rubrum ad terram repromissionis, que  predixit nostrum transitum de tenebris ignorantie per baptismum ad celestem Ierusalem. Per dicta fit, quando angeli uerbis insinuant futura prophetis. Per reuelationem fit, quando per quasdam imagines in ecstasi positis futura presignantur, sicut Danieli, Ezechieli. Per occultam inspirationem fit, ut Dauid cui Spiritus sanctus intus futura de Christo ostendit. Aliquando fit prophetia de preterito, ut illud: In principio creauit Deus celum et terram . Aliquando de presenti, ut illud: Unde hoc mihi, ut ueniat mater Domini mei ad me . Aliquando autem de futuro, ut illud: ecce Dominus ueniet ad iudicium, et omnes sancti eius cum eo.

Primum Quinquagintale de Christo et eius corpore sumpsit exordium; secundum de Antichristo et eius  corpore habuit initium: istud tertium de miseria totius humani generis et de edificatione Sion inchoatur, et in laude interne glorie consummatur.


Prologus in psalmum CI.

Iam in decem Decadibus operarii uinee Domini expressi sunt, qui Decalogo legis pro denario uite laborauerunt. Nunc undecimam decadem Spiritus sanctus ingreditur, in qua preuaricatores legis Dei quam maxime notantur; qui aut uineam Domini intrare noluerunt, ut Iudei et ethnici; aut intrantes otiosi in ea fuerunt, ut ficti Christiani; aut ingressi cum scandalo exierunt, ut heretici.

Hic psalmus est unus de septem penitentialibus, in quibus notatur remissio septiformis Spiritus. Hic  ideo quintus ponitur, quia Christi passio in eo describitur: per cuius quinque uulnera homo a peccatis redimitur. Primus psalmus penitentialium spiritui timoris; secundus, spiritui pietatis; tertius, spiritui scientie; quartus, spiritui fortitudinis; hic quintus spiritui consilii ascribitur; quia per Angelum magni consilii Christum, humanum genus a morte liberatur, quod in hoc psalmo narratur. Hic apte post illum psalmum ponitur, in quo iudicium describitur: quia per penitentiam euadet homo iudicii sententiam. Hic penitentibus bene congruit, quia cinerem tanquam panem edendum, et potum cum fletu miscendum edicit. Hic psalmus est centesimus primus; quod sunt decies decem et unum: et significat  quod decem precepta legis implentibus repromittatur uite denarius, qui est unus Deus.


De titulo, materia, intentione et diuisione psalmi.

uERS. 1.---Titulus psalmi est: Oratio pauperis, cum anxiatus fuerit, et coram Domino precem suam effuderit, hoc est: ista oratio est Domini Iesu, qui, cum esset diues in gloria Patris, pauper factus est pro nobis mortalis et passibilis. Oratio habita tunc, quando anxius fuit, id est, quando de perditione humani generis doluit; et effudit precem suam coram Domino in monte Oliueti; quando tristatus usque ad mortem factus in agonia prolixius orauit, et sudor eius, ut sanguis, in terram manauit .

Materia psalmi est humani generis miseria, Christi pro eo oratio uel passio. Intentio est ostendere,  hominem per solam Christi gratiam saluari; et nos ad orationem et penitentiam hortari. uerba sumpta sunt de Adam; cuius os carni adhesit dum costam eius in feminam Deus edificauit, et carnem pro ea repleuit, et significant quod uirtus Dei, scilicet uerbum, caro factum carni adheserit, dum Ecclesiam de corpore suo edificauit.

Hic psalmus in tria diuiditur, quia in eo tria genera hominum sub genere trium auium notatur. Prima pars est: Domine, exaudi, in qua oratio penitentis ponetur. Secunda: Percussus sum sicut fenum, in qua miseria humani generis defletur. Tertia: Tu autem, Domine, in qua hominis reparatio per Christum exponetur, uox est humani generis in Christo; miseria totius humani generis hic deploratur, ut iudex  ad misericordiam flectatur; et edificatio celestis Sion de uiuis lapidibus decantatur; Christus cum sit unus ex hominibus, loquitur pro omnibus hominibus. Ipse iudex, ipse aduocatus; ipse mediator, ipse mundi reconciliator.


Expositio psalmi CI.

uERS. 2.---Humanum genus per Christum in monte Oliueti anxium orauit, per Christum in cruce clamauit: O Domine Pater, exaudi orationem meam, quam pro humano genere ego homo fundo, quia in miseria anxiatur: et clamor meus ad te ueniat, ut de miseria eripiatur. Oratio est petitio, sed cum parua intentione; clamor uero cum magna cordis intentione: unde Moysi dicitur: Quid clamas ad me , cum nichil dixisse legatur. Christus in  monte pro hominibus orauit, in cruce pro eis clamauit.

uERS. 3.---Non auertas faciem tuam a me, Filio tuo orante, sicut auertisti eam ab Adam peccante. Facies Dei est cognitio eius; homo in paradiso quodammodo faciem Dei uidit, quia plurimum eius notitie habuit. Quo peccante, Deus faciem ab eo auertit, quia ei cognitionem sui subtraxit: unde nunc orat, ut hanc in se credentibus reddat. In quacunque die tribulor, inclina ad me aurem tuam: hoc humanum genus in Christo orat; ex quo homo a paradiso cecidit, omnibus diebus in tribulatione fuit: unde oportet ut omnibus diebus Deum pro tribulatione inuocet, ut aurem misericordie ad eum  inclinet. Similitudo est a medico ad infirmum se inclinante, qui non ualet uocem exaltare. Deus aurem homini inclinauit, dum Christus in cruce usque ad mortem se humiliauit . In quacunque die inuocauero te, uelociter exaudi me: Christus in die passionis Patrem pro salute hominum inuocauit; qui uelociter eum exaudiuit, dum homines per eum reparauit. Exaudi me.

uERS. 4.---Quia defecerunt sicut fumus dies mei: hec uox est humani generis in Christo. Dies hominis in paradiso eterni fuerunt, in hoc mundo instabiles, ut fumus, facti sunt: quia sicut fumus in altum surgens euanescit, sic tempus hominis a pueritia in iuuentutem, inde in senectutem excrescens, inde in mortem uergens deficit. Et ossa mea sicut cremium  aruerunt. Ossa anime sunt rationalitas et liberum arbritium, que post peccatum ita in homine debilitata sunt, sicut cremium amittens uires extracto succo in frixorio. Unde alia lectio siue translatio habet, sicut in frixorio confrixa sunt. Rationalitas aruit, quia perspicacitatem, quam prius habebat, amisit. Liberum arbitrium aruit, quia eam facilitatem non habet, quam prius habuit. Ad litteram etiam ossa exsiccata medulla arent in sepulcro, sicut cremium exstrusa pinguedine aret in frixorio. Hoc ideo quia

uERS. 5.---Percussus sum ut fenum, et aruit cor meum. Omnis caro fenum , unde sumpsit Christus corpus humanum, et ideo ut fenum est percussus, id est ut alius homo doloribus. Sicut fenum ad tempus uiret, sed falce sectum mox aret, sic homo  modico tempore floret, percussus infirmitate languet, sectus morte, cor arescet quia Spiritum et intelligentiam amittet. Cur hoc continget? Quia oblitus sum comedere panem meum. Panis anime est mandatum uite. Panem dedit Deus homini ad manducandum, dum ei preceptum uite posuit ad obseruandum. Dum enim dixit: Hoc obseruate, ne moriamini , erat equipollens quasi diceret: Hunc panem comedite, ut uiuatis. Hunc suum panem oblitus est homo comedere, dum non fuit sollicitus preceptum Domini obseruare. Oblitus preceptum, tetigit uetitum; oblitus manducare panem, bibit uenenum; unde percussum est cor eius, et aruit sicut fenum. Hoc fenum Christus induit, in panem conuertit, hominem percussum a serpente, et arefactum morte, refecit.

 uERS. 6.---A uoce gemitus mei adhesit os meum carni mee. uox gemitus hominis, erat uox diaboli, qui dixit: Comedite, et eritis sicut dii . Et quia hanc uocem audiuit, gemitum doloris et mortis incidit. Os dicitur fortitudo uirilis, caro infirmitas mulieris. A uoce gemitus os carni adhesit, dum persuasu diaboli uir mulieri consensit. De osse quippe Ade facta est Eua, et caro reposita est pro ea. Hoc os carni adhesit, dum de paradiso eiectus femine per concupiscentiam se commiscuit. Si enim in paradiso permansissent, sine concupiscentia et sine dolore et sorde filios procreassent. Sed quia uocem diaboli audierunt, per concupiscentiam bestiali  more ceunt, in dolore et gemitu pariunt, natos, ut bestie catulos, lacte nutriunt, dolore et gemitu in terram moriendo redeunt.

Hec etiam uox Christi est, A uoce gemitus mei adhesit os meum carni mee. Os Christi fuit deitas, que carni adhesit, dum uerbum carnem induit propter uocem gemitus humani generis in miseria ad Deum clamantis. Os etiam carni adhesit, cum Christus Ecclesie se coniunxit.

uERS. 7.---Similis factus sum pelicano solitudinis. Pelicanus est auis Aegyptia grandis ut ciconia, naturale macie semper confecta, cuius sunt duo genera. Unum semper in stagnis moratur, et piscibus uescitur, quod latine onocrotalus dicitur. Alterum semper in solitudine; et esca eius sunt uenenata  animalia, id est, serpentes crocodili et lacerte. Hec auis fertur natos suos occidere et eos per triduum lugere; tertia die seipsam uulnerat et aspersione sui sanguinis pullos uiuificat. Dicitur autem pelicanus solitudinis, ad differentiam illius qui moratur in stagnis. Huic aui Christus similis est factus, quia solus de uirgine est natus; qui, quasi uenenata animalia comedit, dum peccatores in corpus suum traiecit: quasi natos occisos aspersione sanguinis resuscitauit, dum homines in peccatis mortuos effusione proprii cruoris uiuificauit.

Factus sum sicut nycticorax in domicilio. Nycte dicitur nox, corax coruus; nycticorax dicitur nocticoruus: quem quidam bufonem, quidam noctuam nominant, qui tantum tenebras amat. Huic aui Christus  similis factus est, scilicet passionibus ut peccator denigratus, amans tenebras, id est peccatores, non ut tenebre remaneant, sed ut lux, id est iusti fiant. Domicilium est ubi destructa domo parietes tantum remanent: unde in Hebreo habetur in parietinis in quibus habitat nocticoruus. Domicilium erat populus Iudeorum destructus interius a turba demonum. In hoc domicillo Christus sicut nycticorax est factus, quia in cordibus Iudeorum ut peccator est reputatus. Nycticorax per noctem tantum uolitat, et Christus per mortem peccatores tantum liberat. uel, factus sum sicut nycticorax in domicilio, quando dormiui conturbatus in sepulcro.

uERS. 8.---Inde: uigilaui, quia a morte surrexi; et factus sum sicut passer solitarius in tecto.  Passer se ab aliis auibus separat, et in tecto domus, uel altis et firmis locis habitat. Domus est mundus, tectum est celum. Christus factus est sicut passer solitarius in tecto, quia solus Deus homo habitat in celo. In Hebreo est sicut auis solitaria. Christus fuit pelicanus solitudinis, solus natus de uirgine, solus uiuens sine crimine; nycticorax in domicilio, mortuus in sepulcro; passer solitarius in tecto, solus Deus homo in celo. Per tria genera auium designantur etiam tria genera hominum. Pelicanus solitudinis est populus credens de gentibus; gentilitas erat quasi solitudo, quia a nullo sancto inhabitata. Nycticorax est populus conuersus de Iudeis, qui erant domicilium demonum. Passer est populus qui de  Christianis ad contemplatiuam uitam conuersus ad tectum celi mente conuolat: in quo, a mundi actibus separatus, solitarius habitat.

uERS. 9.---Priusquam sanguinem, ut pelicanus pro filiis, effunderem, tota die exprobrabant mihi inimici mei, id est toto tempore uite mee improperabant mihi Iudei, dicentes me fabri filium, demoniacum, amicum publicanorum. uel, tota die passionis mihi inimici exprobrabant, dum colaphis et sputis tota die illudebant et in cruce insultabant. Et qui prius laudabant me dicentes: Scimus quia uerax es ; Aduersum me iurabant quando collecto concilio ad mortem me damnabant. Et hoc ideo

uERS. 10.---Quia cinerem tanquam panem manducabam,  hoc est, peccatores sicut iustos mihi incorporabam: Et potum meum cum fletu miscebam, id est: bonos cum his pro quibus flendum erat, miscebam, et peccatores sicut iustos bibebam. Ideo exprobrantes dixerunt: Hic peccatores recipit, et manducat cum illis . Similitudo trahitur ab his locis, ubi forte uinum cum aqua temperatur. Per cinerem accipiuntur peccatores in cinere et cilicio penitentes: peccanti quippe homini dictum est: Cinis es, et in puluerem ibis . Panis sunt iustitiam esurientes, poculum uitam sitientes, fletus commissa deflentes. Cinerem Christus tanquam panem manducauit, dum penitentes esurientibus iustitiam associauit. Potum cum fletu temperauit, dum peccata deflentes sitientibus uitam commiscuit. Aliter:  Potus intus trahitur, fletus foras egreditur: poculum suum Christus in passione sua cum fletu miscuit, dum gentes quasi dulcem potum in se traxit, et Iudeos quasi fletum foris egessit. Ad litteram etiam potum cum fletu temperauit, quando impii acetum felle mistum ei sitienti offerebant.

uERS. 11.---Hoc euenit a facie ire et indignationis tue, id est a presentia uindicte tue et grauis pene, quam passus sum causa Ade. Passibilitas enim et mortalitas, que sunt pene peccati, uocantur ira et indignatio Dei. Hec ira Dei manet super illum qui non credit in Christum: per quem auferetur ira Dei, et immortalitas dabitur regni. De ira tua multas penas passus sum in lacu miserie, quia eleuans  allisisti me, id est: per liberum arbitrium eleuasti; per iustitie iudicium allisisti. Hec iterum uox est humani generis in Christo. Deus quippe hominem ratione et intellectu super omnia animantia eleuauit; sed quia in honore positus non intellexit, in miseriam eum allisit. Sicut enim nullum horum habet honorem, sic nullum habet hanc miseriam. Solus namque homo post multas huius uite miserias truditur post mortem in ultrices penas. Ideo superiora etiam penitenti congruunt, cuius ossa sicut cremium aruerunt: quia propter reatum oblitus est comedere panem suum, et a uoce gemitus os carni sue adheret. Scilicet ut propter ieiunia et fletum pro carne ossa uideantur, et ideo pre nimia macie similis factus est pelicano: et propter nigras et sordidas  uestes, nigredinem peccatorum significantes, similis nocticoruo, propter solitariam uagationem similis passeri. Cui tota die inimici, id est impenitentes, uel demones exprobrant quod cinerem tanquam panem manducat, et potum cum fletu misceat. Quia iram Dei et indignationem timet, qui eum eleuauit, dum ad imaginem suam creauit; sed propter culpam allisit, dum eum omnibus penis submisit. Sequitur uox Christi: propter hunc, Pater mi, eleuasti me in cruce, et allisisti me in morte.

uERS. 12.---Dies mei sicut umbra declinauerunt, id est facti sunt transitorii et instabiles ut umbra. Hec uox propria Christi est de se et suis se sequentibus; superius fuit uox de se et suis posteris: Dies mei sicut fumus defecerunt, et percussus sum sicut  fenum, et aruit cor meum. Dies similes sunt umbre uel fumo, quia uixi breui tempore: et Ego, quem tu Deus uite assumpsisti, sicut fenum arui, quia passionibus consumptus in morte propter hominem emarcui, quem ut fenum morte arescere dolui.

uERS. 13.---Tu autem, Domine, in eternum permanes, id est dies tui semper sunt permanentes, ad quos potens es nos deducere. Et sic erit memoriale tuum in generationem et generationem, hoc est, misericordia tua, qua memor es illorum, erit in hac uita et in alia, scilicet Sion et in gentibus; uel: Memoriale tuum erit in generatione Iudeorum et in generatione gentium.

uERS. 14.---Tu exsurgens misereberis Sion: quasi Deus iacuit, cum populus Sion idola coluit; tunc  quasi surrexit, cum eis Filium suum uerum Deum misit: tunc misertus est Sion, quando primitiuam Ecclesiam de Iudaico populo elegit, fidem et uirtutes ei tribuit. In me exsurges, et misereberis Sion; quia tempus miserendi eius, quia uenit tempus gratie, in quo eius miserearis. De hoc tempore scriptum est: Ubi uenit plenitudo temporis, misit Deus Filium suum , ad quid? ut Sion, id est eos qui sub lege erant, redimeret.

uERS. 15.---Sion edificabitur habitabilis ciuitas; quoniam placuerunt seruis tuis lapides eius, id est apostolis seruis tuis edificatoribus Sion placuerunt prophete, lapides uiui, in ea constructi, quos intellexerunt hanc edificationem predixisse. Per hos  lapides promissa est predicatio, de hac processit Euangelii instructio, per huius preconium agnitus est Christus lapis angularis. Et ideo terre eius miserebuntur, scilicet edificatores, qui de terra fecerunt celum. De ipsa terra uenit unus paries, tot millia credentium et pretia rerum suarum ad pedes apostolorum ponentium. Sequitur alius paries ueniens de gentibus.

uERS. 16.---Et timebunt gentes nomen tuum, Domine, qui es lapis angularis, in te duos parietes e diuerso uenientes coniungens. Gentes timebunt, id est uenerabuntur nomen tuum, quod est Dominus. uel: uerebuntur me Filium tuum qui sum nomen tuum. Et omnes reges terre timebunt gloriam tuam, id est omnes principes uenerabuntur te gloriosum et  sicut parietes in lapidem angularem conuenient.

uERS. 17.---Quia edificauit Dominus Sion in uirtutibus. Eia, uiui lapides, cernite; in structuram, non in ruinam, edificatur Sion; edificatur arca, cauete diluuium. Aedificata autem Sion uidebitur in gloria sua qui prius uisus est in infirmitate sua. Alia translatio habet, in maiestate sua, id est, in diuinitatis potentia. Et ex qua causa hanc domum edificauit?

uERS. 18.---Quia respexit in orationem humilium: patriarche et prophete et antiqui patres humiles Deum rogauerunt, ut domum in paradiso edificatam et per diabolum destructam in mundo reedificaret, et collapsam ciuitatem in celo per ipsum repararet. Respexit ergo Deus in orationem humilium, dum in mundum Filium suum misit, qui in unam Ecclesiam  compegit populum fidelium. Et non spreuit precem eorum, quia impleuit desiderium ipsorum promittens hominibus equalitatem angelorum.

uERS. 19.---Scribantur hec in generatione altera; scilicet beneficia, oratio, passio, remissio, edificatio, exauditio habeantur in memoria in altera generatione; que deperdita facta est altera, hec generatio in domum Dei edificata semper pre oculis habeat ista. Et populus qui creabitur laudabit Dominum, hoc est, populus Christianus, in peccatis mortuus, in uirtutibus nouus creatus, de idololatria in alium ritum alteratus, de predictis beneficiis laudabit Dominum.

uERS. 20.---Quia prospexit de excelso sancto suo;  id est per me sanctum corpore, excelsum deitate, prospexit miseriam hominum. Dominus de celo in terram aspexit, id est per me celum in terrenos miserando aspexit.

uERS. 21.---Ut audiret gemitus compeditorum, id est ut gementes solueret a uinculis peccatorum; ut solueret a peccatis filios interemptorum, id est gentes imitatores occisorum, Ade scilicet et Eue, qui fuerunt interemptores totius humani generis. Compediti gementes erant Iudei, filii interemptorum pagani. In Hebreo scribitur filios mortis, ut solueret filios diaboli a peccatis.

uERS. 22.---Ut annuntient in Sion nomen Domini, id est in Ecclesia, et laudem eius tandem in celesti Ierusalem.

 uERS. 23.---In conueniendo populos in unum, et reges, id est ad hoc nomen Domini in Sion annuntiant, ut populi et reges in unum fidei conueniant, ut seruiant Domino

uERS. 24.---Respondit ei in uia uirtutis sue, hoc est, populorum et regum conuentus in Sion respondet Domino Patri in uia uirtutis sue, scilicet imitatione filii sui, qui est uia uirtutis sue: qui uerbum uirtus Dei per Iesum Christum intrauit ad homines et per hanc uiam reduxit deuios ad uitam. Aliter: Ierusalem uel laus eius scilicet Ecclesia de toto orbe terrarum uocata respondit Christo in uia uirtutis sue; quia sicut Christus, etiam ipsa in uirtutibus ambulauit. Huius uox hic sequitur: Paucitatem dierum meorum nuntia mihi; hoc est: Ecclesia in uia  uirtutis posita respondit, dicens: Insinua mihi, quando finiantur pauci dies isti, fiat consummatio seculi, et ueniant anni eterni. Et dicitur ei, predicabitur Euangelium in omnibus gentibus, et tunc ueniet finis . Ad litteram etiam respondit Dominus Ierusalem in uia uirtutis, cum ad passionem accederet, et cum palmis populus eum susciperet; cum cantum populi in ea audiret, respondit eis et paucitatem dierum suorum enumerauit ei, dicens: ueniet dies cum inimici tui circumdabunt te, et ad terram prosternent te, et filios tuos, qui in te sunt, et non relinquent in te lapidem super lapidem .

Hec que sequuntur usque in finem psalmi sunt uerba generationis altere et populi noui creati, a  compedibus soluti, qui in Sion conuenit, et laudem de eternitate canit.

uERS. 25.---Ne reuoces me in dimidio dierum meorum, id est ne subtrahas me ab annis tuis, qui sum positus in dimidio dierum meorum. Due partes simul collate utraque est unum dimidium, licet una maior, altera sit minor: sicuti, si unus dies conferretur centum annis, eterni anni sunt unum dimidium, dies huius uite alterum sunt dimidium: in uno dimidio, id est in temporali est homo, in altero, id est in eterno est Deus. Ideo sequitur, in generationem et generationem anni tui, hoc est de presenti usque in futuram. Aliter: De meo dimidio temporali, id est de paucitate dierum meorum tendentem in tuum dimidium ne reuoces me, deserendo relabentem  in errorem, sed trahe iuuando nitentem in eternitatem. Aliter: Peracta dimidia uia mea ne reuoces me de mundo inemendatum et imperfectum; sed permitte me totum tempus uiuere quod constituisti: sicut Ezechie fecisti; ut de preterito emendatus, et in bonis actibus perfectus, occurram in uirum perfectum in annos tuos, qui sunt eterni.

uERS. 26.---Initio tu, Domine, terram fundasti et opera manuum tuarum sunt celi: hoc tractum est de noua creatura mundi, ubi scriptum est: In principio fecit Deus celum et terram . Principium est Christus in quo celum et terram et omnia fecit Deus; ut scribitur: Omnia per ipsum facta sunt . Et sicut ibi fuit principium mundi, ita et  hic initium fuit noue creature, id est Ecclesie. In hoc initio tu, Deus Pater, terram fundasti, quando Ecclesiam in Christo locasti. Et opera manuum tuarum sunt celi, id est apostoli per operationem Spiritus sancti formati.

uERS. 27.---Ipsi peribunt; quia secundum corpus morientur; uisibiles etiam celi peribunt, quia celum et terra transibunt . Tu autem permanes semper in uno statu. Cum hic dicatur: Celi peribunt, queritur quomodo illa Scriptura dicat: Terra in eternum stat?  Et iterum: Omnis creatura Dei manet in eternum? Sciendum quod forma rerum peribit, ipsa substantia in eternum manebit. Et omnes sicut uestimentum ueterascent: celi sunt quasi uestimentum  mundi, qui senescunt, et uetustate deficiunt in hac forma qua nunc sunt.

uERS. 28.---Et sicut opertorium mutabis eos et mutabuntur. Celum est terre opertorium, quod reuoluitur ut tabernaculum, peracto autem iudicio celi in aliam formam mutabuntur, quia Dominus tunc nouum celum et nouam terram faciet, et luna gloriam solis, et sol lumen septem dierum habebit. Sanctorum corpora sunt anime uestimenta: omnes ergo sancti sicut uestimentum ueterascent, id est corpora omnium deficient prius senectute, tandem resolutione, comparatione similes uestimento quod eo usque atteritur, donec ad nichilum redigatur. Corpora quoque sunt anime opertorium, in quibus operte non uidentur. Postea mutabis eos ab ista resolutione  sicut opertorium, utpote quod prius anime fuerunt, corpora in gloriam solis, animas in equalitatem angelorum; celi, id est sancti ita mutabuntur.

Tu autem idem ipse es qui fuisti, quando mundum ex nichilo fecisti, et non senuisti, et es primus ante omnia, et nouissimus post omnia, quia semper nouus. Et anni tui non deficient, id est eternitas tua semper permanet, immutabilis es, et inuariabilis, quia eternus; et quos fecisti de terra celos, hos facies eternos.

uERS. 29.---Filii seruorum tuorum habitabunt, id est Christiani apostolorum filii, quos per Euangelium genuerunt, habebunt illos tuos annos non deficientes, habitantes in regno perpetuo, ubi gaudium  est eternum, et nunquam finienda securitas. Et semen eorum in seculum dirigetur, id est alii Christiani, ex iis geniti, in eternitatem dirigentur. Aliter: Anni tui eterni sunt et in illis annis filii seruorum tuorum habitabunt, id est serui tui per filios, id est per bona opera illos annos habebunt, et semen eorum in seculum dirigetur, id est fletus quos premittent, in gaudio metent.

En quid Filius Dei orando profecit, dum humanum genus ad eternitatem perduxit!



PROLOGUS IN PSALMUM CL.

Materia huius psalmi nouissimi sunt nuptie Agni. Postquam enim rex iudicium cum populo suo habuerit, sponsam suam de Babylonia ad se uenientem cum  omni frequentia angelorum et sanctorum in nouam Ierusalem introducet: in quo comitatu tube personant, in nuptiis organa concrepant. De hoc hic psalmus tractat. Intentio est, nos incitare ad illud festum properare. uerba respiciunt ad supradictos prophetas, qui ad festiuitatem in reedificato templo Ierusalem celebrandam, populum de captiuitate reuersum monuerunt. Quod et monet nos de captiuitate diaboli et uitiorum reuersos renouata uita Deum laudare, ut possimus soluta ultima captiuitate illud festum in noua Ierusalem cum sanctis celebrare. Titulus est, Alleluia, id est laudate Dominum, qui et uenistis ad Sponsi conuiuium. Hic psalmus est centesimus quinquagesimus, per centum perfectio, per quinquaginta iubilei exsultatio exprimitur. Designat hic numerus,  quod perfecti in sanctitate erunt in eterna iubilatione. Psalmus hic est uniformis, quia unanimitas linguarum et laudis semper erit in sanctis. uox est Spiritus sancti.


Expositio psalmi CL.

uERS. 1.---O uos electi, qui accensis lampadibus sponso et sponse occurristis, laudate Dominum in sanctis eius: hoc est, laudate eum in illa consideratione qua uos sanctificauit, et sanctis angelis cequauit. Laudate eum in firmamento uirtutis eius: firmamentum uirtutis est confirmatio sanctorum post resurrectionem; quando sancti ita in uirtute firmabuntur, quod ulterius peccare nolunt, sicut angeli firmati cadere noluerunt. Inde laudate Dominum, quod ab eo ita in uirtute firmati iam estis, quod sicut  angeli amplius peccare non cupitis.

uERS. 2.---Laudate eum in uirtutibus eius, hoc est, laudate eum pro diuersis uirtutibus uobis ab eo collatis, pro quibus iam ad celestia uenistis. Alia translatio habet: Laudate eum in potentatibus eius, hoc est: laudate eum pro hoc quod uos fecit potentatus, cum uirtutibus et potestatibus angelicis, omnibus inimicis sub pedibus uestris positis. Laudate eum secundum multitudinem magnitudinis eius, id est laudate eum respectu multitudinis magnitudinis eius, qua uos in celestibus magnificauit, et qua multa millia millium pro multis opibus gloria et honore coronauit.

Laudate eum in sono tube: per tubam uictoria accipitur, quia finito bello et fugatis hostibus solent  uictores tuba canere. Laudate ergo eum pro uictoria qua diabolum uicistis, et subactis hostibus anime et corporis uictores supernam arcem intrauistis. Sonus tube est etiam excellentissima caritas laudis, quam personabunt cum angelis. Per tubam quoque accipitur predicatio. Unde in Apoclypsi dicuntur angeli septem tuba cecinisse ; quod significat sanctos omni tempore in mundo predicasse. uel per tubam innuitur regalis susceptio, unde legitur quod angeli tuba canant, dum aduentum eterni Regis annuntiant. Laudate Dominum qui fuistis, in sono tube, hoc est in predicatione; quia Dominum in mundo predicastis, et aduentum summi Regis prenuntiastis. Laudate eum in psalterio et  cithara. Psalterium quod de superioribus sonat, animam; cithara, quod de inferioribus sonat, signat corpus; laudate Dominum inde, quod uos in anima et corpore glorificauit. Per psalterium etiam contemplatiua uita, per citharam exprimitur actiua. Laudate Dominum, quod in contemplatiua et actiua uita uixistis, pro quibus eterna premia recepistis. uel per psalterium celestia, per citharam intelliguntur terrestria: hoc est in consideratione superioris et inferioris creature laudate Deum.

uERS. 4.---Laudate eum in tympano et choro. Tympanum fit ex corio exsiccato et firmato, quod significat carnem immutatam, ab omni corruptione firmatam. Inde laudate Deum, quod carnem uestram, prius fragilem, tanta firmitate immutauit,  quod ultra nulli corruptioni subiacebit. Chorus est concors concentus canentium, et intelligitur societas angelorum et hominum concordi iubilo Deum laudantium: inde laudate Dominum, quoniam hunc chorum intrastis, et his cantoribus associati estis. Laudate eum in chordis et organo. Chorde sunt intestina animalium exsiccata et attenuata, dulciter resonantia; et designant internas cogitationes iustorum, uigiliis et ieiuniis exsiccatas, et sancta meditatione attenuatas, dulcissimum melos pure conscientie resonantes. Organum quod habet diuersas fistulas concordi modulatione consonantes, significat diuersos sanctorum actus concordi dilectione non dissonantes. Laudate Dominum in chordis, id est pro sanctis cogitationibus que, ut chorde, dulciter resonant.  Laudate Dominum in organo, id est pro bonis actibus que, ut organa suauiter concrepant.

uERS. 5.---Laudate eum in cymbalis benesonantibus. Cymbala splendent et sonant postquam in igne fusa fuerint. Que significant corpora sanctorum, que, postquam ignem tribulationis transiierunt, uti sol fulgebunt, et eternam Dei laudem sonabunt. In his cymbalis, id est, in his glorificatis corporibus sanctorum laudate Dominum, et in cymbalis iubilationis, id est in animabus iustificatis. Iubilatio enim est ineffabilis laus Dei, qua non nisi anima profertur. Et quid plus dicam?

uERS. 6.---Omnis spiritus laudet Dominum. Hoc est: Omnes angeli qui estis spiritus, et omnes homines spirituales facti, laudate Dominum; quoniam  uobis fecit tale conuiuium. uel: Omnis spiritus sit uobis materia laudandi Deum: spiritus angelorum, quos caritate firmauit; spiritus hominum, quos in gloria angelis cequauit; spiritus demonum quos sanctis subiugauit; spiritus malorum, quos penis iuste mancipauit. Hoc quoque tempore spiritus animantium sit materia laudandi Dominum, quibus tot diuersa corpora, uolucrum, piscium ac bestiarum uiuificauit.

Notandum quod musica fit tribus modis, uoce, flatu, pulsu. uoce per fauces et arterias canentis hominis; flatu per tibias; pulsu per citharas. Que tria genera in istis nuptiis resonant; uox in choro, flatus in tuba, pulsus in cithara: que mentem, spiritum,  corpus significant, que Trinitatem semper laudibus concelebrant.

Porro per diuersa musice instrumenta expressi sunt diuersi ordines laudantium Deum in Ecclesia. Sancti, sunt sacerdotes caste uiuentes, qui corpus et sanguinem Christi sacrificant. uirtus Dei sunt per quos uirtutes operatur, ut Martinus, Benedictus. Potentatus eius sunt, per quos demones et uitia premit, ut prelati. Multitudo eius sunt fideles, ut subditi. Tube sunt predicatores; psalterium spiritualia operantes, ut monachi; cithara se castigantes, ut eremite et inclusi. Tympanum in uitiis mortificati, ut martyres; chorus in communi uita concorditer uiuentes, ut regulares canonici. Chorde ieiuniis macerati, ut penitentes; organum predicatione et  operatione consonantes, ut confessores. Cymbala de misericordia et dilectione persultantes, ut ceteri fideles. His musicis uasis laudat omnis spiritus, id est omnis spiritualis, Dominum: huiusmodi instrumenta resonabunt in nuptiis Agni eternum Alleluia. Ideo istos tres psalmos ad laudes quotidie frequentamus, quatenus in noua Ierusalem laudes cum angelis cantare ualeamus.


Epilogus psalterii.

Ut cunctis legentibus consulamus, summam totius operis breui epilogo concludamus. Deus est Pater Christi, corpus Christi est Ecclesia; nutritor Ecclesie Spiritus sanctus, cuius nutrimentum est sacra Scriptura, per quam in suis membris crescit in uirum perfectum, donec occurrat in sponsi sui thalamum.  Porro psalterium est quasi cellarium, de quo diuersa fercula et multimoda pocula proferuntur ad sponse conuiuium.

In prima itaque decade, infantia Ecclesie quasi lacte nutritur, dum a uia peccatorum prohibetur, et in lege Domini meditari edocetur: pro qua obedientia ei beatitudo per Adam amissa, per Christum restitui promittitur. Qui beatus uir a Patre rex institutus, nostri causa in morte dormiuit et exsurrexit, filios hominum ab infernis extractos in pace in idipsum constituit, in qua in eternum exsultabunt, qui in gemitu laborarunt. Quique in altum regressus Iudex gloria et honore coronatus regnabit in eternum in templo sancto suo.

In secunda decade, eloquia Domini in igne Spiritus  sancti examinata, pueritiam Ecclesie ad ueritatem informant, que oculos cordis eius illuminat; ut sciat Dominum esse in iusta generatione; et in tabernaculum eius ingredientes sine macula, adimpleri cum uultu Domini letitia, et bonis satiari, cum apparuerit gloria eius; et ut Dominum diligat, qui inclinauit celos et descendit, a delicto maximo emundans adiutor et redemptor miseris exstitit. Cuius sacrificii Dominus memor fuit, quando coronam de lapide pretioso super caput eius posuit.

In tertia decade, Christi exemplo adolescentia Ecclesie instruitur patientia quia factus est opprobrium hominum, cuius regnum dominabitur gentium. Qui in loco pascue, ubi nichil deerit, illum collocabit, qui innocens manibus et mundo corde  fuerit. Et anima eius in bonis demorabitur, qui lauare inter innocentes manus non dedignabitur. Hic bona Domini in terra uiuentium uidebit, cum caro eius in resurrectione reflorebit: quando Dominus populo suo in pace benedicet, cum planctum in gaudium conuertet in magna multitudine dulcedinis sue, quam perfecit timentibus se.

In quarta decade, iuuentus Ecclesie in chamo et freno ad penitentiam constringitur, ut anima eius a morte eruatur; quia mors peccatorum pessima; quos Angelus Domini persequens coarctabit in tartara. Et qui operantur iniquitatem, a Deo expulsi sunt, et iniusti disperibunt. Afflictos autem et humiliatos eruet ab omnibus iniquitatibus, et immittet  Dominus in os eius canticum nouum, in die mala liberans eum, et beatum faciet in terra uiuentium.

In quinta decade, iuuentus Ecclesie flagellis erudita, et constantia contra aduersa superata, ad Deum fontem uite desiderat, qui eius iuuentutem letificat. Propter quem tota die mortificatur, uti ouis occisionis: quatenus in letitia et exsultatione adducatur in templum regis, ubi uacet et uideat Deum. Quo principes populorum congregati sunt in ciuitate Domini uirtutum. Quando iusti in matutino, malorum dominabuntur: cum ipsis salutare Dei ostendetur; quando muri Ierusalem in angelis lapsi per homines reedificentur.

In sexta decade, uirilis etas Ecclesie iam solido  pane cibatur, dum ad pugnam contra uitia fortitudine informatur. Unde mox feruens ad bona studia fit ut oliua fructifera, et fit intelligens aut requirens Deum, qui eam contra mala adiuuat. Cui uoluntarie sacrificat, pennas sumens ut columba ad requiem uolat, ut Deo in lumine uiuentium placeat, qui animam suam de medio catulorum leonum eripiet, quando molas leonum Dominus confringet. Et ideo fortitudinem Dei mane cantabit, cum eam de tribulatione in ciuitatem munitam deducens, hereditatem timentibus nomen suum dabit.

In septima decade, uirilis etas solido cibo refecta, ad contemptum mundi admonetur; unde filii eius rapinas nolunt concupiscere, nec diuitiis affluentibus cor apponere, sed Deum uolunt in uita  sua benedicere. Annuntiant opera Dei, in bonis domus eius cupiunt repleri; transeunt per ignem et aquam in refrigerium. Petunt ut Dominus illuminet super eos uultum suum, quatenus cum iustis epulentur in conspectu Dei: cum fiet mirabilis in sanctis suis, quando saluam faciet Sion, in qua habitabunt qui nomen eius diligunt. Cum exsultent et letentur in Deo omnes qui querunt et diligunt eum: quando os eorum replebitur laude, ut hymnum dicant Deo tota eternitate.

In octaua decade, matura etas Ecclesie potu scientie inebriatur, ut seruiat Filio Regis, qui facit mirabilia magna solus; cui soli bonum est adherere. Qui operatus est salutem in medio terre. Qui, cornua  peccatorum confringens, exaltabit cornua iustorum in pace: in qua factus est locus eius. Qui populum suum in manu Moysis et Aaron deduxit: quos pane angelorum pauit. Qui ultus est sanguinem suorum, reddens septuplum uicinis eorum. Qui uineam de electis suis plantauit, quos ex adipe frumenti cibauit, et de petra melle saturauit. etc.

In nona decade, eadem matura etas Ecclesie poculo sapientie letificatur, cum homines dii et filii excelsi a Deo uocantur, a quibus ipse solus Altissimus in omni terra predicatur, ad quem perueniendum beati ascensiones in corde suo disponunt de ualle lacrymarum, ut inhabitet gloria in terra eorum, quorum animas de inferno inferiori eruit, in ciuitate gloriosa, in qua est habitatio omnium letantium,  constituit; in qua ille homo, qui fuit inter mortuos liber uulneratus dormiens in sepulcro, positus in lacu inferiori, et magnus et terribilis super omnes, qui in circuitu eius sunt, ubi repleti mane misericordia Dei exsultabunt et delectabuntur omnibus diebus, quos de tribulatione eripuit, glorificauit, longitudine dierum repleuit, salutare suum facie ad faciem ostendit.

In decima decade, senior etas Ecclesie inebriata doctrinam aliis eructat, que in senecta uberi, ut palma floret in uirtutibus, ut cedrus Libani multiplicatur in operibus, que est sedes Dei parata contra mare et flumina, scientia erudita, et de lege Dei docta. Ideo populum pascue eius et oues manus eius inuitat, ut in psalmis ei iubilent, canticum nouum  ei cantent, quia de manu peccatoris eos liberauit, iustitiam suam gentibus reuelauit, quia est magnus super omnes populos, qui seruientes sibi in letitia ducet in exsultationem et in iudicio disperdet de ciuitate sua omnes operantes iniquitatem.

In undecima decade, eadem etas Ecclesie ad orationem instigatur, ut semen eius in seculum dirigatur, ut iuuentus eius sicut aquila renouetur, et per emissum Spiritum Dei recreetur, faciem Domini semper querat, iudicium et iustitiam in omni tempore faciat, misericordias Domini intelligat, paratum cor ad precepta eius habeat, et laudare eum in medio multorum; qui est principium a Patre genitus, in splendoribus sanctorum missus, redemptio  populorum per Nouum Testamentum.

In duodecima decade, senectus Ecclesie timore sanctorum eruditur, quem glorie et diuitie in memoria eterna sequuntur, quam olim sterilem Dominus fecit habitare in domo eius matrem filiorum letantem, cuius filios benedixit pusillos cum maioribus, que placebit Domino in regione uiuorum, cui sacrificabit hostiam laudis in medio Ierusalem, in qua omnes gentes et omnes populi laudant Deum; qui per portas iustitie ingressi ambulant immaculati in uia legis Domini, ut de incolatu mundi et habitantibus Cedar perueniant ad montes, ubi auxilio Dei ab omni malo custodiantur.

In tertia decima decade, eadem Ecclesie etas de strepitu seculi ascendere per gradus uirtutum ad  pacem Ierusalem docetur, que per tribus et per sedes ut ciuitas edificatur, in qua serui et ancille oculos ad Dominum habitantem in celis leuant, ut eius adiutorio aquam intolerabilem pertranseant, uenientes ad eos qui habitant in Ierusalem, ubi est pax super Isrel, repleti gaudio et exsultatione, ubi post mortis somnum datur hereditas Domini electis filiis merces fructus uentris Marie; ubi bona Ierusalem uidebunt omnibus diebus uite eterne, et benedictio Domini super eos erit, quos ex omnibus iniquitatibus redemit, quibus retributio in anima ipse Deus erit.

In quarta decima decade, decrepita etas Ecclesie ad mansuetudinem permulcetur, quam sibi elegit in habitationem et requiem, in qua fratres in unum  habitantes, Deum in noctibus benedicunt, qui habitat in Ierusalem, cuius misericordia in eternum, cui reuersi de Babylone cantant hymnum de canticis Sion in conspectu angelorum, dies firmati in uia eterna, ubi recti habitabunt cum uultu Dei, sacrificium uespertinum facti.

In quinta decima decade, eadem etas Ecclesie ad perseuerantiam confessionis persuadetur, quam iusti exspectant, donec eis Dominus retribuat, cum animam de tribulatione educet, que post bellum canticum nouum et canet, quem laudabilem nimis sancti benedicent, cum iudicium iniuriam patientibus faciet, cum Ierusalem edificans consummabit, cuius filios benedicens adipe frumenti satiabit; in qua noua Ierusalem erit hymnus omnibus sanctis,  cum letabuntur in cubilibus suis, cum peracto iudicio Rex sponsus reginam sponsam in nouam Ierusalem introducet, et angeli tubis ut regi personabunt,  omnes sancti organis et cymbalis ut Sponso in eternum iubilabunt. Quia portum diu optatum prospero cursu attigimus, tempus est ut deposito uelo gubernatori nostro omnium bonorum largitori gratias agamus.


Explicit.

Finito Psalterio idem Honorius exposuit etiam Cantica, que in laudibus singulis diebus dicuntur, uti et Cantica: Benedictus, Magnificat, Nunc dimittis, Orationem Dominicam, et Symbolum apostolorum. Quod uniuersum opus his demum uerbis concludit: Opus quod de Psalterio uel Canticis instituimus, auxilio Dei ad unguem perduximus, rogo autem omnes filios Ecclesie qui hoc opus lecturi sunt, ut mecum Christo pro hoc labore gratias agant; et pro  meis excessibus preces pio Indultori fundant. Et nouerint in hoc opere nichil esse meum preter solum laborem, sententias autem esse sanctorum.





QUAESTIONES ET AD EASDEM RESPONSIONES IN DUOS SALOMONIS LIBROS PROuERBIA ET ECCLESIASTEN.

*



PRAEFATIO.

Quot nominibus uocatus est Salomon? Tribus, sicut sacre Scripture manifestissime docent, id est Salomon, Idida, et Ecclesiastes. Quare his tribus nominibus nominatus est? Salomon, id est pacificus, dictus est ab eo quod in regno eius pax fuit. Idida uocatus est, id est dilectus Domini, quia dilexit eum Dominus. Ecclesiastes qua lingua dicitur? Greca, nam Hebraice celeth [coheleth, siue celeth] dicitur. Celeth autem et Ecclesiastes quid sonat in Latino sermone? Ille quippe Ecclesiastes dicitur, qui cetum Ecclesie congregat. Unde recte in Latino sermone Ecclesiastes dicitur concionator, quia concionatur, id est loquitur ad populum, et sermo eius non ad unum specialiter, sed generaliter dirigitur ad omnes. Concionator ergo recte in sancta Ecclesia dici potest predicator. Quot libros edidit Salomon? Tres tantum, iuxta numerum uocabulorum suorum, hoc est Prouerbia, Ecclesiasten, Cantica canticorum.

Quid ait Salomon in Prouerbiis? aut quid docet in Ecclesiaste, uel in Cantico canticorum? In Prouerbiis docet paruulum, et per uarias sententias instruit, quasi filium. In Ecclesiaste uero iam perfecte etatis uirum imbuit, ut intelligat quia in huius mundi rebus nichil sit perpetuum, nichil gloriosum aut magnum, sed omnia breuia, et caduca et uana sint que cernimus. In Cantico canticorum, iam uirum consummatum, atque in omnibus et uariis exornatum uirtutibus sponsi Domini nostri Iesu iungit amplexibus. Specialiter autem quem significat iste Salomon, Idida, et Ecclesiastes? Dominum nostrum Iesum Christum, qui est noster Salomon, id est pacificans omnia per sanguinem suum, fecit utraque unum : hoc est de duobus populis unam construxit Ecclesiam. Unde Apostolus: Christus, inquit, pax nostra, qui fecit utraque unum . Ipse est Idida, hoc est dilectus Patris Filius, de quo ipse Pater ad discipulos suos ait: Hic est Filius meus dilectus, in quo mihi bene complacui . Ipse est nimirum et Ecclesiastes, id est concionator noster, qui congregauit cetum, id est Ecclesiam sanctam de uniuerso orbe terrarum,  ad quam loquitur, dicens: Discite a me quia mitis sum et humilis corde . Hic est filius Dauid, ad quem ceci clamabant in Euangelio, dicentes: Miserere nostri, fili Dauid . Hic est etiam rex noster Ierusalem non terrestris, sed illius celestis, que est mater omnium nostrum.



IN PROuERBIA.



CAPUT PRIMUM.


Quid est quod Salomon dicit : Frustra iacitur rete ante oculos pennatorum? Nunquid non solent aues sepe retibus capi? Solent utique. Qui sunt ergo isti pennati?

Sancti et electi Dei, qui habent pennas fidei, spei et caritatis, ceterarumque uirtutum. Habent et spiritales oculos, quibus et insidias antiqui hostis precauent, et peccata preuident. Frustra ergo, id est in uanum, iacitur rete ante oculos pennatorum, id est laqueus insidiarum diaboli obiicitur sanctis et electis uiris, quia facile in terra superare possunt insidias diaboli qui suam conuersationem habent in celis.

Que est sapientia de qua dicit Salomon : Sapientia foris predicat, in plateis dat uocem suam?

Christus iehsu, qui est Dei uirtus et Dei sapientia, sicut dicit Apostolus . Hec ergo sapientia quomodo foris predicauit? Intus predicauit, hoc est, in secreto, antequam pateretur, quia paucis, id est solis discipulis, mysteria sue diuinitatis ostendit; post resurrectionem uero suam foris predicauit, quia misso desuper Spiritu sancto, aperte se per apostolos, quod Dei Filius esset, mundo predicauit. Quomodo in plateis dedit uocem suam? Quia qui ante in secreto et in occulto et in uno populo Iudeorum predicauerat, postea in latitudine plebium et turbis gentium, manifeste predicauit per apostolos,  iuxta hoc quod eis precepit, dicens: Que dico uobis in tenebris, id est in occulto, dicite in lumine, id est in manifesto; et quod in aure audistis, id est in secreto, predicate super tecta , id est aperte et coram hominibus.

Quomodo intelligendum est quod ait : In foribus portarum urbis profert uerba sua?

Per urbem sancta designatur Ecclesia, coadunata de utroque populo, Iudeorum uidelicet et gentium, Fores portarum urbis huius, sancti doctores fuerunt, qui uerbum Euangelii predicando, credentes in eam introduxerunt. Sapientia ergo in foribus portarum predicauit uerbum suum, quando Christus in apostolis suis loquebatur.



CAPUT II.


Quid est quod ait : Inclina cor tuum ad cognoscendam prudentiam? Quomodo potest homo inclinare cor?

Ille inclinat cor suum ad cognoscendam prudentiam, qui humiliat se, et emendat animam suam a  peccatis, ut dignus fiat ad percipienda mysteria diuinitatis.



CAPUT III.

Quid est : Ne innitaris sapientie tue? Quis enim innititur sapientie sue?

Ille qui sua sapientia, aut suis uiribus confidit se posse implere diuina mandata.

Ecce iterum dicit : Ne sis sapiens apua temetipsum. Quis enim sapiens apud semetipsum?

Ille certe qui se pre ceteris extollit, quasi doctior, et iactat de his que ex dictis Patrum recte cognoscere et intelligere potuit.

Que est uera sapientia?

Dominum timere, et recedere a malo.

Unde scis quod hec sit uera sapientia hominis?

 Quia in libro Iob scriptum est: Ecce timor Domini, ipse est sapientia; et recedere a malo, intelligentia .

Quis est homo ille de quo Salomon ait : Beatus homo qui inuenit sapientiam?

Qui doctrinam ueritatis, id est Euangelii, aure corporis simul et cordis percipit, et in Scripturis sacris Domini uoluntatem studet cognoscere.

Quando  affluit prudentia?

Quando cum magno amore et sui cordis delectatione audit precepta diuina, et opere studet implere.

Quid est quod ait : uie eius uie pulchre, et omnes semite illius pacifice? Que sunt iste  semite, aut que sunt he uie ipsius?

uie sapientie sunt actiones Domini, quas gessit in carne, siue doctrine ipsius que continentur in libris Euangeliorum; que uie pulchre sunt, quia diuine. Semite sapientie sunt mandata et precepta Domini; que semite recte dicuntur pacifice, quia omnia precepta Domini ad pacem eternam perducunt.

De qua lege, aut de quo consilio dicit Salomon, cum ait : Custodi legem meam atque consilium meum?

De lege et consilio sapientie Domini nostri Iesu Christi, que est lex sapientie, que dicit: Si uis in gredi ad uitam, serua mandata: id est Non occides, Non mechaberis, Non furtum facies , etc.

Quid est quod ait : Abominatio Domini est omnis illusor? Quis est illusor?

Qui uerba Dei, que cognoscit, implere contemnit. Illusor est hereticus, qui uerba Dei peruerse intelligendo et docendo corrumpit. Et ille est illusor,  qui magna Dei promissa quasi parua despicit, et penam eterne damnationis quasi tolerabilem spernit. Iterum: Illusor est, qui suos proximos simplices et pauperes insultando contemnit. Omnes hos tales abominatur Dominus, et cum simplicibus est sermocinatio eius , quia illos gratia celestis sapientie illuminat, qui in se nichil duplicitatis habent.



CAPUT Iu.

Quare Salomon dicit : Et ego filius fui patris mei tenellus, et unigenitus coram matre mea? Quomodo fuit unigenitus coram matre sua, cum precessit eum uterinus frater, sicut Scriptura libri Regum testatur?

uerum quia precessit eum frater, sed ille mox ut  natus est, quasi nunquam fuisset, sine nomine de hac uita discessit, propterea istum unigenitum appellat.



CAPUT u.

Quid est quod dicit : Ne des alienis honorem tuum, et annos tuos crudeli? De quo honore dicit, aut quos uocat alienos?

De quo? Factus est homo ad imaginem Dei . Alienos uocat demones, et est sensus: Ne honorem tuum  male uiuendo, subdas immundis spiritibus.

Quem appellat crudelem, aut de quibus annis dicitur?

Annos uocat spatia uite; crudelem, diabolum. Et est sensus: Spatia uite que tibi dedit Deus, male  uiuendo ne tradas diabolo.

De qua cisterna dicit Salomon, aut de quo puteo fluenta, cum dicit : Bibe aquam de cisterna tua et fluenta putei?

Cisternam uocat catholicam, id est ueteris ac Noui Testamenti doctrinam; puteum uero, profunditatem et altitudinem eiusdem catholice doctrine; aquam, scientiam; fluenta, copiam et abundantiam scientie, uarios sacre Scripture appellat intellectus. Docet enim uerbis his cauere a doctrina hereticorum, et attendere lectionibus sacrarum Scripturarum. Et est sensus: Bibe aquam de cisterna tua, serua et opere imple doctrinam quam aliis predicas, et fluenta putei, id est abundantia sermonis tui seu scientie, affluenter  redundet in te in operibus bonis.

Quare dicit Salomon: Deriuentur fontes tui foras, et in plateis aquas tuas diuide ; cum statim subiungat: Habeto eas solus, nec sint alieni participes tui?  Si fontes nostros foras deriuamus, et in plateis aquas diuidimus, quomodo soli eas habere possumus?

Quamuis in uerbis uideatur contrarietas, tamen non est, quia he sententie non possunt nisi spiritaliter intelligi. Fontes ergo nostros deriuamus, cum aliis uim predicationis infundimus, cum uerba sacre Scripture annuntiamus. In plateis aquas diuidimus, cum populis predicamus. Platea namque dicta est a latitudine, est enim Grecus sermo. In plateis ergo aquas diuidimus, quando in multitudine  auditorum uerba scientie dilatamus, et iuxta uniuscuiusque qualitatem diuina eloquia dissipamus. Si in plateis aquas diuidere debemus, quomodo ergo eas soli habere debemus, quas in plateis diuidimus? Quando aliis uerba diuina predicamus, et tamen soli aquas habemus, quia de ipsa predicatione humanas laudes non querimus.



CAPUT uII.

Quid est quod Salomon dicit de lege sua : Liga eam in digitis tuis, scribe illam in tabulis cordis tui? Quis enim legem in digitis ligare potest? aut si fecerit, que erit utilitas?

In digitis, hoc est in actibus. Legem in digitis ligat quicunque eam bonis operibus implet et ornat; in tabulis cordis, hoc est in latitudine cogitationis.  Scribit ergo legem in tabulis cordis sui, qui eam cum gaudio suscipit, et memorie commendat.



CAPUT uIII.

Quid est quod Sapientia dicit : Delectabar per singulos dies ludens coram eo  omni tempore, ludens in orbe terrarum? Nunquid Sapientia, id est Dei Filius pueriliter ludebat coram Patre?

Absit! Sed quid est quod dicit, ludens? id est gaudens Ludebat enim per singulos dies, id est gaudebat se unum esse, hoc est unius substantie cum Patre a principio ex diebus eternitatis.

Quomodo ludebat omni tempore in orbe terrarum?

Quia cum tempore orbis et creature esse cepissent,  ipse Filius gaudebat, quia quod erat semper in Patre manebat.



CAPUT IX.

Quid est quod ait : Sapientia edificauit sibi domum?

Quia in domo edificauit sibi sapientiam. Sapientia, id est Dei Filius Dominus iehsu Christus, edificauit sibi domum, quia ipse creauit hominem in utero uirginis, quem in unitatem sue persone assumpsit.

Quomodo  excidit columnas septem?

Septem columnas excidit, quia per septiformem gratiam Spiritus sancti erexit Ecclesias per orbem terrarum, que sicut columne sustentando continent  memoriam nominis eius, id est mysterium eius incarnationis. Potest et aliter intelligi: Sapientie domus, Ecclesia Christi est; columne autem domus huius, sancti doctores. Que columne bene septem esse dicuntur, quia sancti doctores repleti sunt septiformi gratia sancti Spiritus. Quomodo ergo excidit sapientia has columnas? Excidit columnas, quia mentes predicatorum ab amore presentis seculi separauit et erexit eos ad portandam eiusdem Ecclesie fabricam.

De quibus ancillis dicit Salomon : Misit ancillas suas ut uocarent ad arcem, et ad menia ciuitatis?

Ancillas uocat, sanctos apostolos. Quare uocat eos ancillas? propter insipientiam, infirmitatem et paupertatem,  quia idiotas, infirmos, et pauperes et despectos elegit apostolos, quos ad predicandum misit in mundum, ut fideles populos uocarent ad arcem eterne beatitudinis, et ad menia Ierusalem celestis.



CAPUT X.

Quis est  filius sapiens qui leatificat patrem? aut quis est filius stultus qui mestitia est matris sue?

Ille qui accepta fidei ac baptismatis mysteria bene seruat, et opere implet, filius sapiens est; iste procul dubio letificat Deum Patrem. Qui uero accepta fidei ac baptismatis mysteria, malis operibus uel heretica prauitate corrumpit, filius stultus est; hic nimirum mestitia est matris sue, sancte uidelicet  Ecclesie, quia contristat eam.

Quid est quod dicit Salomon : Stultus labiis uerberabitur? quomodo potest homo stultus labiis uerberari?

uerberatio in hoc loco damnationem significat. Stultus ergo labiis uerberabitur, quia propter uerba iniqua et mala que locutus est, condemnabitur. Unde et alibi dicitur : Mors et uita in manibus lingue, quoniam unusquisque aut ex uerbis suis iustificabitur, aut ex uerbis suis condemnabitur . Cur lingua dicitur habere manus, cum manus habere non possit? Metaphorice dictum est, hoc est secundum translationem, quemadmodum uenti dicuntur habere pennas. Manus etenim lingue ipsa uerba sunt, quibus aut bene loquendo  meretur uitam, aut male loquendo meretur mortem. Aliter. Per manus sepe in Scripturis sacris opera designantur, ut illud: Labores manuum tuarum quia manducacis . In manibus lingue dicit, hoc est in operibus. Opera etenim lingue sunt colloquia bona uel mala, ex quibus mors nascitur, aut uita.

Quis est iste piger de quo dicit Salomon : Sicut acetum dentibus, et fumus oculis, sic piger his qui miserunt illum?

Piger est male uiuens Catholicus, qui non laborat neque operatur, ut ad eternam beatitudinem peruenire mereatur. Per acetum et fumum, hereticorum designatur perfidia; per oculos et dentes, predicatores  sancte Ecclesie. Qui bene oculi dicuntur, quia recta itinera preuident; pulchre etiam dentes, quoniam spiritalia alimenta fidelibus ministrare solent. Ergo sicut acetum dentibus, et fumus oculis, id est sicut perfidia hereticorum contraria est bonis doctoribus, quia contristat eos, et molestiam gignit et lacrymas; sic piger, id est malus Catholicus grauis est eisdem bonis doctoribus, qui miserunt eum, hoc est, qui iusserunt ut fidem suam operibus impleret. Ideo grauis est, quia fidem prauis operibus destruit.



CAPUT XI.

Quid est quod ait : Manus in manu, non erit innocens malus? Quomodo malus homo manus in manu, et ideo non erit innocens?

 Qui manum iungit ad manum, nichil operatur. Mali ergo quandiu manus in manu fuerint, non erit innocens, quia si ad tempus subtrahit manus ab opere malo, tamen, quandiu malus, innocentiam cordis habere non potest. Unde, iam dictum: Abominabile est Domino cor prauum .

Quomodo intelligendum est quod ait  Circulus aureus in naribus suis, mulier pulchra et fatua.

Hoc est, si circulum aureum in naribus porci infixeris, ille dum pergit terram uertere ac fodere naso, immergit circulum aureum in uolutabrum luti, et tunc perdit circulus aureus decorem quem habuit. Similiter ergo mulier fatua, si habet pulchritudinem uultus, uel si accipiat ornamenta inaurium, monilium  simul et uestimentorum, sordidat pulchritudinem uultus, et amittit decorem, si se ceno libidinis coinquinare diligit, et adulteriis corrumpit.

Spiritualiter autem quomodo intelligenda est hec sententia? Quicunque sacras Scripturas intente meditatur, et iugiter perscrutatur diuina eloquia, accipit ornamentum scientie; quod si male uiuendo corrumpit, et destruit quod intelligit, circulum aureum habet in naribus, sed more suis terram fodiendo coinquinat et luto immergit, quia ornatum per quem notitiam Scripturarum accepit, immunda actione sordidauit. Talis anima, pulchra mulier et fatua est; pulchra quidem per scientiam; sed dedita carnalibus delectationibus, fatua est per actionem.

Quid est quod ait : Anima que benedicit,  impinguabitur: et que [qui] inebriat, ipsa [ipse] quoque inebriabitur?

Plures namque sunt qui inebriant alios, sed ipsi non inebriantur; non dicit hoc de corporali ebrietate, sed de spiritali: Anima ergo que benedicit, impinguabitur, quia quicunque exterius predicando benedicit, spiritalem pinguedinem accipit, id est spiritali gratia augetur et crescit. Similiter qui sacro eloquio mentes subditorum studet inebriare, inebriabitur et ipse, quia sancti Spiritus gratia repletur.

Quare non dixit, homo, sed, anima que benedicit, impinguabitur?

In Scripturis diuinis sepius poni solet pars pro  toto, id est anima pro toto homine. Totum uero ponitur etiam pro parte, ut illud: Tulerunt Dominum meum . Dominum dixit, pro corpore Domini.

Quis est ille de quo dicit : Qui abscondit frumenta, maledicetur in populis? Nunquid propterea maledicendus est aliquis, quod non omnibus frumenta sua manifestat?

Frumenta, sancte predicationis sunt uerba. Ergo quicunque abscondit hic frumenta, id est sancte predicationis uerba apud se retinet, et non uult aliis annuntiare diuina eloquia, iste maledicitur in populis, quia pro culpa silentii condemnabitur, quia multis prodesse potuit, sed quia noluit, ideo pro multorum pena iuste punietur.

 Qui sunt illi qui uendunt frumenta, de quibus mox subditur : Benedictio autem super caput uendentium?

Illi uendunt frumenta, qui uerba uite et sancte predicationis suis annuntiant. Quod pretium accipiunt ab eis? pretium fidei et sancte confessionis. Quomodo ueniet benedictio super caput eorum? Quia singulis eorum dicturus est Dominus: Euge, serue bone et fidelis, intra in gaudium .

Quid est quod ait : Qui conturbat domum suam, possidebit uentos? quomodo potest aliquis possidere uentes?

Domum in hoc loco mentem appellat, id est qua unusquisque ueluti in domo habitat per cogitationes, uentos, immundos spiritus uocat. Qui ergo  domum, id est mentem, malis et noxiis cogitationibus perturbare non timet, iste nimirum possidebit uentos, quia per malas cogitationes uiam facit demonibus, ut ingrediantur et inhabitent in ipso.



CAPUT XII.

Quomodo : Mulier diligens est corona uiro suo; et putredo in ossibus eius, que confusione res dignas gerit?

Mulier bona et casta, honorem prebet uiro suo in omnibus, et quia diligit eum, et bene regit eum et domum eius, corona est illi, quia eius uirtutibus addit gratiam, unde coronetur a Domino. Adultera uero mulier quamuis uideatur speciosa, putredo tamen in ossibus eius est, quia intus fetore  luxurie membra sua coinquinat.

Quomodo intelligendum est quod dicit . Melior est pauper et sufficiens sibi, quam gloriosus indigens pane?

uere melior est idiota et simplex qui operatur bona que nouit, unde uitam eternam meretur habere in celis, quam gloriosus, id est clarus doctrina et eruditione Scripturarum, uel opertus doctoris officio, qui indiget pane dilectionis, quia nec Deum diligit, nec proximum: uel certe ideo pane indiget, quia non operatur quod intelligit aut docet.

Quis  homo uersutus qui celat scientiam?

uersutus, in hoc loco in bona significatione ponitur,  id est sapiens et prudens. uir ergo uersutus, id est sapiens et prudens, aliquando de industria celat scientiam, duabus scilicet de causis: una, quia infirmis auditoribus non potest loqui quasi spiritalibus, sed quasi carnalibus, id est magna Scripturarum sanctarum mysteria que nouit, non audet illis manifestare, ne forte scandalizentur; altera, quia non uult sanctum dare canibus, neque mittere margaritas ante porcos .



CAPUT XIII.

Quid est quod ait : uult piger et non uult? Si ergo uult, quomodo non uult?

Per pigrum ille designatur qui se non uult exercere in bonis operibus. uult ergo piger regnare, et non uult laborare pro Deo; uult peruenire ad beatitudinem,  et non uult Christi precepta implere, ut beatitudinem mereatur obtinere. De hoc enim Iacobus dicit: uir duplex animo, inconstans est in omnibus uiis suis .

Quis est nuntius impii de quo dicit  Nuntius impii cadet in malum?

Nuntius impii, id est angelus diaboli, Arius fuit et Sabellius, ceterique heretici; uel etiam susurrones, angeli utique Satane, isti nimirum cecidere in malum, id est in eterne gehenne tormentum.

Quis ergo est legatus fidelis de quo sequitur : Legatus autem fidelis, sanitas?

Legatus fidelis est unusquisque catholicus predicator et doctor, qui sibi suisque auditoribus sanitatem  et salutem acquirit eternam.



CAPUT XIu.

Quare dicit : Iacebunt mali ante bonos, et impii ante portas iustorum, cum in hac uita magis soleant boni iacere ante malos, et iusti ante portas impiorum?

In nouissimo iudicio coronatis iustis, mali et impii condemnabuntur, qui eos in presenti uita affligebant, et idcirco dicit: Iacebunt mali ante bonos, et impii ante portas iustorum. Attamen quod dicit, non ad uicinitatem locorum pertinet, quoniam boni et mali non sibi erunt tunc uicini, sed pertinet ad uisionem bonorum, quoniam boni semper uidebunt tormenta malorum, ut Deo liberatori suo maiores sine fine referant grates



CAPUT XuI.


Quid est quod ait : Pondus et statera iudicia sunt Domini?

Quia, sicut ipse uoluit, unicuique mensuram et gratiam dedit fidei .

Quos appellat : Lapides seculi [al. sacculi]?

Iustos et fortes in fide. Omnes ergo lapides seculi, id est sancti et electi Dei, opera sunt Domini, quia nemo sua uirtute, nemo suo merito electus est a Domino, ut celesti edificationi aptus esset, sed sola misericordia ipsius.



CAPUT XuII.

Quid est quod dicit : Corona senum filii  filiorum, et gloria filiorum patres eorum? Si mali sunt filii filiorum, quomodo gloria sunt patrum suorum? et si patres mali fuerint, quomodo sunt gloria filiorum?

Senes in hoc loco patriarchas appellat et prophetas, quorum filii sunt apostoli, et filii filiorum, successores apostolorum, uidelicet sancti predicatores, omnes isti corona senum sunt, id est patriarcharum et prophetarum, quia digna laude celebrant, per quorum exempla et uaticinia ad cognationem gratie peruenerunt. Quomodo patres sunt gloria filiorum, magna quippe gloria est predicatoribus Noui Testamenti, quia filii ueterum, id est patriarcharum esse meruerunt.

Quid est quod dicit : Qui dimittit aquam,  caput est iurgiorum? Nunquid ille qui clausam aquam decurrere dimittit, iurgia concitat? aut nunquid non magis uinum quam aqua iurgia concitare solet?

Figuratiue hoc dictum est, nam per aquam designata est lingua leuis et fluxa et immoderata, que instabilis est sicut aqua. Qui ergo dimittit aquam, hoc est immoderate relaxat linguam suam, caput est iurgiorum, quia qui linguam suam non refrenat, lites et iurgia concitat, et concordiam dissipat.



CAPUT XuIII.

Quid est quod ait : Donum hominis dilatat uiam eius, et ante principes spatium ei facit? quod est donum hoc quod dilatat uiam hominis, et facit ei spatium ante principes?

 Donum hoc, donum est caritatis, siue aliarum uirtutum, quas a Domino fideles accipiunt. Hoc uidelicet donum dilatat uiam eius, id est actionem, quia unusquisque fidelis quanto amplius gratia Spiritus sancti intus repletur, tanto magis uiam suam foris dilatat, id est bonorum operum gressum multiplicat, que quotidie in sanctis desideriis et bonis operibus crescit et augetur. Hoc donum quomodo facit homini spatium ante principes? quia inter magnos Ecclesie rectores, in futuro tribuit ei culmen honoris, et gloriam eterne beatitudinis



CAPUT XIX.

Quare dicit : Abscondit piger manum sub ascella, nec ad os suum applicabit eam? Quis est enim tam piger, qui comedendo uel bibendo ad os  suum manum non applicet?

Qui abscondit manum suam sub ascella, non uult utique ad aliquod opus uel ad laborem extendere illam. Ergo per pigrum designatur unusquisque segnis et desidiosus predicator, qui non uult opere implere quod docet. Manum quippe ad os porrigit, qui studet opere implere.



CAPUT XX.

Quis est ille piger, de quo dicit : Propter frigus piger arare noluit, mendicabit ergo estate, et non dabitur ei? Quid? si piger tempore frigoris arare noluerit, nunquid, estatis tempore, qui sibi aliquid tribuat inuenire non poterit?

Sepe etenim pigri, et frigoris et estatis tempore inueniunt qui sibi tribuant eleemosynam fideles. Sed  piger in hoc loco illum significat qui propter desidiam et huius mundi aduersitatem, que per frigus designantur, in Dei seruitio negligit laborare: idcirco in die iudicii mendicabit, quia non habebit opera bona, pro quibus eternam mereatur accipere beatitudinem; quoniam, quecunque seminauerit homo, hec et metet . Cur ergo dies iudicii estati, et regnum Dei comparatur? Quia tunc omnia nostre tristitie nubila transibunt, et uite illius dies, eterni solis claritate fulgebunt.

Quid est quod ait : Pondus et pondus, mensura et mensura, utrumque est abominabile apud Deum?

Pondus et pondus, mensura et mensura, dicit  diuersum pondus, et diuersam mensuram. Quantum ergo ad litteram, quicunque in domo sua uarium habet pondus uariamque mensuram, propter hoc utique habet, ut taliter libret et metiatur sibi, atque aliter proximo, quod est abominabile Domino. Unde in lege Moysi Dominus precipiens dicit: Sit tibi equus modius, iustusque sextarius . Spiritualiter autem quomodo intelligi debet? Ille in domo sua diuersum habet pondus et diuersam mensuram, qui semper in suis actibus querit unde ipse laudetur, et in aliorum actibus perscrutatur unde illi uituperentur, iste quoque talis abominabilis est Domino, quia nimirum quantum sibi placere desiderat, tantum displicet Deo, qui omnia secreta rimatur cordium.

 Quomodo intelligendum est quod ait : Malum est, dicit omnis emptor. Et cum recesserint, tunc gloriabitur?

Secundum litteram, solet emptor uituperare quod emere desiderat, et dicit: Malum est, malum est. uerumtamen si bene emerit, cum recesserit, gloriabitur. Spiritualiter autem quomodo intelligitur? Ille ueraciter est emptor, qui sibi eterna premia in celis comparare desiderat. Ipse nimirum emere studet terrenis celestia, caducis mansura, temporalibus eterna. Talis ergo emptor quidquid patitur in presenti, malum esse dicit, quia esse intelligit. Attamen quia aduersa omnia patienter sustinet pro Deo, cum recesserit de mundo, tunc gloriabitur, quia perueniet ad beatitudinem.

 Item quomodo intelligendum quod paulo post dicit : Hereditas, ad quam festinatur in principio, in nouissimo benedictione carebit?

Hereditas hec, acquisitio auaritie potest intelligi. Ergo quicunque per auaritie nequitiam in hac uita diuitias multiplicare desiderat, necesse est ut in futuro eterne hereditatis benedictionem amittat. Aliter: Quicunque pro humana laude bona opera querere desiderant, in principio quasi ad hereditatem festinant. Ideo in nouissimo benedictione carebunt, quia nullam remunerationem percipiunt a Deo; de talibus scriptum est: Amen dico uobis, receperunt mercedem suam .

Quid est quod ait : Ruina hominis est deuotare sanctos, et post uota retractare?

 Deuotare sanctos, id est uoto se obligare. Impii autem deuotabunt sanctos, quia uoto se obligant ut persequantur sanctos, et occidant eos quemadmodum septuaginta [quadraginta amplius] uiri, sicut in Actibus apostolorum legitur, deuouerunt se non manducare nec bibere, donec occiderent Paulum , et pagani sepe, ut legimus, diis deuouerunt sanguinem christianorum. Quid est post uota retractare? Post uota promissa retractare est sanctos persequi, et detrahere, et quasi uile mancipium contemnere. Quomodo ergo ruina est hominis deuotare sanctos, et post uota retractare? Si enim peccatum est cum aliquis sanctos Dei persequitur, aut offendit, aut ledit, et idcirco ruina est illi, quia,  persequendo sanctos, eterne damnationis sibi parat interitum.



CAPUT XXI.

Quomodo intelligendum est quod ait : Sicut diuisiones aquarum, ita cor regis  esse in manu Dei, et non omnium hominum, cum alibi scriptum sit: In manu eius sunt omnes fines terre?  Si omnes fines terre in manu eius sunt, hoc est in potestate Dei, an non et corda omnium hominum in manu eius sunt?

Regem in hoc loco non illum solum debemus intelligere qui rex est solo nomine, et temporaliter aliis imperat, sed unumquemque uirum sanctum, fidelem atque religiosum Christianum, cuius milites sunt sacre uirtutes, et ipse uitia in se uincere nouit.  Sicut ergo Dominus multifariis diuisionibus aquarum, late fines terrarum et eris implet, ita cor regis quocunque uoluerit, conuertit, quoniam sicut diuisiones gratiarum angelis et hominibus, iuxta uoluntatem suam, tribuit, ita corda regum, id est sanctorum, uariis doctrinis replet, et diuersis ornat uirtutibus.

Quis est : uir qui errauerit a uia doctrine, et in cetu gigantum commorabitur?

Gigantes appellat immundos spiritus, id est demones, de quibus et beatus Iob dicit: Ecce gigantes gemunt sub aquis; et qui habitant cum eis , id est demones, et omnes quos ipsi decipiunt, et qui sibi consenserunt, sub penis torquentur. Quare demones appellantur gigantes? Quia  demones superbi et elati sunt, et male fortes, sicut olim fuerunt gigantes. In cetu ergo istorum gigantum, id est demonum, commorabuntur omnes qui errauerint a uia doctrine, id est a uia ueritatis, quia simul cum demonibus torquentur.

Que est ciuitas fortium? uel quis est sapiens de quo dicit : Ciuitatem fortium ascendit sapiens, et destruxit robur fiducie eius?

Ciuitatem appellat mundum; fortes, demones. Mundus iste quondam ciuitas fortium erat, quia, idolorum cultui deditus, demonibus seruiebat, et fiduciam uite in cultu eorum habebat, qui non sunt dii, sed opera manuum hominum. Quis est iste sapiens qui hanc ciuitatem ascendit? Ille filius uirginis  Dominus iehsu Christus, Dei uirtus et Dei sapientia, qui tunc hanc ciuitatem ascendit, quando natus in carne, uisibilis mundo apparuit. Ipse nimirum destruxit robur fiducie eius, quia subuertit et abstulit de mundo cultum deorum, in quibus confidebant gentiles.



CAPUT XXII.

Quid est quod ait : Fouea profunda est os aliene? Que est aliena, cuius os magna fouea?

Os aliene dicit os meretricis. Qui ergo uerba meretricis libenter audit, et oscula eius libenter suscipit, quasi ianuam pulsat profunde fouee, id est inferni. Ergo, nisi se cito ab eius colloquio uel osculo subtrahat, deserente se Deo, illico mergetur in profundum  mortis; et hoc est quod addidit ; Cui iratus est Dominus, incidet in illam.

Quid est quod ait : Appone cor ad doctrinam meam. Et paulo post subiungit:  Ecce descripsi eam tripliciter, in cogitationibus et scientia ut ostenderem tibi firmitatem et eloquia ueritatis? Quomodo descripsit tripliciter doctrinam et scientiam? aut quid est cor apponere ad doctrinam?

Cor apponere est intelligere doctrinam sanctam et iustam. Tripliciter uero descripsit suam doctrinam, quia unicuique precepit ut eam studeat implere cogitatione, locutione, et opere.

De quibus terminis dicit : Ne transgrediaris terminos antiquos, quos posuerunt patres  tui?

Terminos antiquos dicit terminos ueritatis et fidei, quos habuerunt ab initio catholici doctores. Hoc ergo precipit, ut sacre fidei ueritatem et euangelice doctrine nemo aliter suscipiat, quam a sanctis Patribus est tradita, siue hoc precipit, ut eloquia sacrarum Scripturarum nemo aliter interpretetur, nisi iuxta uniuscuiusque scribentis uel docentis sancti Spiritus ueritatem et intentionem.



CAPUT XXIII.

Que sunt opes ille de quibus dicit . Ne erigas oculos tuos ad opes quas habere non potes, quia facient sibi pennas quasi aquile et uolabunt in celum? Que opes, id est diuitie siue copie, pennas sibi facere possunt?

 Opes iste arcana sunt diuinitatis, et secreta celestium mysteriorum; et est sensus: Ne erigas oculos mentis tue ad perscrutanda diuinitatis arcana et mysteriorum celestium secreta, que penetrare non potes, nec intelligere uales, quoniam solis aquilis patent, id est supernis tantum manifesta sunt ciuibus.



CAPUT XXIu.

Quid est quod dicit : Septies enim cadet iustus et resurget? Si iustus est, quomodo peccare dicitur?

Loquitur hic Salomon de leuibus et quotidianis peccatis, sine quibus nullus iustorum in hac uita potuit esse uel potest, quia uidelicet in hac presenti  uita nullus sit [adeo] iustus, ut aut coactus, aut uolens, aut frequenter singulis diebus non peccet per ignorantiam, per obliuionem, per cogitationem, per sermonem, per necessitatem, per carnis fragilitatem; et tamen quia iustus est, adiutus diuina gratia, resurgat per penitentiam, per ieiunium, per orationem, per eleemosynam. Quare septies cadere dicitur, et non minus aut amplius? Septenarius etenim numerus poni solet pro uniuersitate seu generaliter, ut illud: Septies in die laudem dixi tibi : hoc est, omni tempore, et iterum: Benedicam Dominum in omni tempore . Septies etiam significat aliquando sepe uel frequenter. Quod aptissime potest intelligi hoc modo: Septies cadit iustus, hoc est, sepe, et sepe resurgit;  aut certe omni tempore cadit et resurgit; gratia scilicet diuina, secundum quod supradictum est.

Quomodo intelligendum est quod ait Salomon : Prepara foris opus tuum, et diligenter exerce agrum tuum, ut postea edifices domum tuam? Quod est hoc opus quod foris preparare debemus?

Opus uocat bonam actionem, ideo addidit, tuum, hoc est, utile tibi et necessarium. Opus ergo nostrum foris predicamus, cum actionem nostram bene componimus exterius, et ut Deo placeat ordinamus. Quomodo agrum nostrum diligenter exercemus. Si a spinis uitiorum corpus nostrum purgamus. Post agri exercitium, domum nostram quomodo edificamus?  Si primo exterius actus nostros bene componimus, tunc domum nobis edificamus, cum puritatem uite et munditiam, etiam in cogitatione seruamus, et habitaculum nostre mentis piis cogitationibus exornamus.



CAPUT XXu.

Quis est Dominus, aut qui sunt reges de quibus dicit : Gloria Domini, celare uerbum; et gloria regum, inuestigare sermonem?

Dominus iste, Dei Filius intelligendus est, Dominus uidelicet iehsu Christus, cuius gloria fuit celare uerbum, id est se esse Filium; quia, cum in carne apparuit, magis se hominis quam Dei Filium confiteri uoluit, ut diabolus eum non agnosceret, et ita passione sua genus humanum redimeret, quoniam  si diabolus eum agnouisset Dei Filium esse, nequaquam omnino crucifixisset. Gloria quippe Domini fuit celare uerbum, id est in forma hominis, diuinitatis sue occultare potentiam, ut dum infirmitatem carnis ostenderet, diabolus eam ad passionem tradere festinaret, quatenus per ignorantiam passionis perueniret ad gloriam resurrectionis. Qui sunt ergo reges, quorum gloria est inuestigare sermonem? Reges isti, sancti fuerunt apostoli, qui diligenter Domini sermonem inuestigare studebant, quo se Deum fore significabat; nam ubi se non aperte Deum esse monstrabat, sed mystice intelligi eius sermonem, summa perscrutabantur diligentia, quale est illud: Ego et Pater unum sumus . Nam cum celaret uerbi diuinitatem, et ostenderet carnis infirmitatem, interrogauit hos reges, dicens: Quem dicunt homines esse Filium hominis?  Cui regum eximius, uidelicet beatus Petrus apostolus, inuestigans sermonem illius, quem antea sepius audiuit, continuo respondit: Tu es Christus Filius Dei uiui .

Quid est quod mox sequitur: Celum sursum, et terra deorsum, et cor regum inscrutabile? Qui sunt isti reges, quorum cor inscrutabile dicitur?

Reges uocat prophetas et apostolos, qui, reuelante spiritu, arcana diuinitatis cognoscere meruerunt. Per cor regum, designatur scientia apostolorum et prophetarum. Quomodo intelligendum est quod ait: Celum sursum, et terra deorsum, et cor  regum inscrutabile. Sicut altitudo celi et profunditas terre comprehendi non potest ab hominibus, ita nostre fragilitatis capacitas non ualet comprehendere neque penetrare altitudinem scientie et intellectus prophetarum et apostolorum.



CAPUT XXuI.

Quomodo sibi concordant, aut quomodo sibi conuenire possunt ea que dicit : Ne respondeas stulto iuxta stultitiam suam, ne efficiaris ei similis; et ; Responde stulto iuxta stultitiam suam, ne sibi sapiens esse uideatur.

Iste nimirum sententie ualde sibi uidentur esse contrarie. uere sibi bene concordant, si eas diligenter consideremus. Per hoc enim quod ait: Ne respondeas stulto iuxta stultitiam suam, nos admonet,  ut, quia stultus sapientiam non recipit, nos eius non imitemur mores, sed potius contemnamus et despiciamus; et quoties loquimur, non turpiter, non furiose, non superbe, sed honeste, patienter atque humiliter, hoc est sapienter loquamur, ne illi similes efficiamur. Per hoc uero quod sequitur: Responde stulto iuxta stultitiam suam, nos admonemur ut sapienter increpemus, et redarguamus eum, et manifeste demonstremus quanta sit stultitia, ne, si forte non agnoscat stultitiam suam, se putet esse sapientem.

Quis est ille susurro, de quo dicit : uerba susurronis quasi simplicia, et ipsa perueniunt ad interiora uentris?

 Susurronem, uocat incentorem litis, et bilinguem, qui laudem laude uerborum simulat, et ideo quasi simplicia uidentur uerba ipsius, sed perueniunt ad interiora uentris, quia susurro semper querit audire unde iurgia possit seminare, quibus stomachus indignetur, et omnia interiora perturbentur



CAPUT XXuII.

Quis est ille amor absconditus, de quo dicit : Melior est correptio manifesta quam amor absconditus?

Quia multo melius est aliquem corripere manifeste increpando, quam studio simulationis peccandi, occulte diligere.

Quid est quod ait : Anima saturata calcabit  fauum, anima esuriens et amarum pro dulci sumet? quomodo anima saturata calcat fauum?

Iuxta litteram, anima saturata calcat fauum, quia quicunque cibis repletus est, dulcem contemnit et despicit escam; qui uero esurit, licet in cibis aliquam amaritudinem sumat, paruipendit. Spiritualiter autem intelligitur: Anima saturata, est anima diuitum, qui in presenti uita habent consolationem suam, quoniam rerum temporalium copiis abundant, unde in Euangelio Dominus ait: ue uobis qui saturati estis, quia esurietis . Anima ergo diuitum calcat fauum, quia pro terrenis bonis spernit dulcedinem regni celestis. Anima uero esuriens, et amarum pro dulci sumet, quoniam qui esurit et sitit iustitiam omnem amaritudinem pro dulcedine  sumet, quia patienter sustinet omnem uite presentis aduersitatem pro amore eterne beatitudinis uel dulcedinis.

Quid loquitur Salomon cum dicit : Diligenter agnosce uultum pecoris tui, tuosque greges considera? Nunquid lanigeros docet considerare greges?

Non. Loquitur enim pastori Eeclesie, et est sensus: Diligenter attende illis quibus prepositus es, et agnosce animos et actus singulorum; et si aliquam in eis uitiorum sorditatem inueneris, citius castigare et emendare stude.

Quid est quod dicit Salomon : Aperta sunt prata, et apparuerunt herbe uirentes, et collecta sunt fena de montibus? quis enim hoc quod dicit,  ignorat?

uere nullus, si hec uerba iuxta litteram accipimus. Quomodo ergo intelligenda sunt? uerumtamen spiritualiter. Quid ergo prata significant? Per prata, celestia designantur mysteria, que ideo prata dicuntur, quia pascua sunt fidelium; hec enim prata, hoc est diuina mysteria, diu clausa fuerunt sub signis ac figuris legalibus. Quomodo et quando aperta sunt hec prata? Aperta quippe sunt prata, quia per gratiam Domini Saluatoris reuelata sunt celestia sacramenta, quando aperuit discipulis suis sensum, ut intelligerent Scripturas . Tunc etiam apparuerunt herbe uirentes, hoc est, noue sententie euangelice ueritatis et gratie. Quid significant fena collecta de montibus? Per montes  designantur sancti Patres ueteris Testamenti doctores; per fena, scripta ipsorum. Collecta sunt ergo fena de montibus. Per montes designantur sancti Patres, quia scripta sanctorum ueterum Patrum collecta sunt ad pabulum et ad refectionem ouium Dominicarum, id est animarum fidelium.



CAPUT XXIX.

Quid est quod ait : Pauper et creditor obuiauerunt sibi; utriusque est illuminator Deus? quis est iste pauper et creditor qui sibi obuiauerunt?

Pauper est humilis uerbi Dei auditor, creditor autem est qui pauperi, id est humili auditori, pecuniam uerbi Dei predicando commisit. Quando pauper et creditor obuiant sibi? Quando in unam eamdemque  auditor et predicator simul diuine pietatis gratiam conueniunt, unde sequitur, utriusque illuminator est Deus quia sine gratia diuine pietatis nec ille potuit predicare, nec ille credere.

Quid est quod ait : Cum defecerit prophetia, dissipabitur populus? que est prophetia hec, qua deficiente, populus dissipabitur?

Prophetia est sacerdotalis eruditio atque doctrina. Ergo cum defecerit doctrina et eruditio sacerdotum, populus dissipabitur, quia cum deest admonitio et increpatio sacerdotum, sue uoluntati et arbitrio populus relinquitur, et continuo uariis peccatis atque uitiis corrumpitur.



CAPUT XXX.

Quomodo ignitus clypeus omnis sermo est Dei,  sicut dicit Salomon : Omnis sermo Dei ignitus clypeus est omnibus sperantibus in se?

Omnis sermo diuine auctoritatis idcirco ignitus clypeus dicitur, quia corda electorum, qui spem suam in Deo ponunt, et igne caritatis illuminat, et sordes uitiorum, quas in eis reperit, consumit et purgat, et ab insidiis hostium cunctisque aduersitatibus illum defendit.

Que est sanguisuga, cuius duas esse dicit filias? sic enim dicit : Sanguisuge due sunt filie, dicentes: Affer, affer, et nunquam satiantur.

Sanguisuga diabolus est, qui semper sanguinem sitit, hoc est ad peccata homines trahere cupit, et sitim peccandi incessanter accendit. Que sunt ille sanguisuge due, dicentes: Affer, affer, et nunquam  saturantur? Luxuria et auaritia; nam quanto magis quisque luxuriatur, tanto amplius delectatur Similiter quanto quisque sibi diuitias cumulat, tanto magis semper augmentare desiderat.

Quare posuit Salomon exemplum stellionis, cum dicit : Stellio manibus nititur et moratur in edibus regis?

Ut pigros et ingenio tardos ad discendum et bene operandum prouocaret. Quod genus animalis est stellio? est genus lacerti ualde pigri, sed colore uario, unde et nomen accepit stellio, quia quasi stelle guttis distinctus est et uariatus. Quid uero significat? Illos significat qui tardi sunt ingenio, et tamen quotidiano studio et diligentia Regis eterni aulam conscendunt, hoc est quamuis cum magno  labore, ad notitiam sanctarum Scripturarum perueniunt, et penetrare ualent secreta celestium mysteriorum. De talibus scriptum est in Euangelio: Qui habet, dabitur ei, et abundabit : Quoniam qui habet studium legendi, dabitur ei facultas intelligendi.

Que sunt ista tria de quibus dicit Salomon : Tria sunt que bene gradiuntur, et quartum quod feliciter incedit: Leo fortissimus bestiarum, qui ad nullius pauet occursum, gallus succinctus lumbos, et aries; nec est rex qui resistat ei? Ista sunt que bene gradiuntur? Quem significat ille leo?

Illum de quo scriptum est: uicit leo de tribu Iuda  , Dominum uidelicet Iesum Christum, qui fortissimus bestiarum dicitur, quia quod infirmum est Dei, fortius est hominibus. Quid est illud infirmum Dei? Infirmum Dei fuit carnem nostre mortalitatis assumere. Sed hoc fortius est hominibus, quia ipse homo qui natus est ex uirgine, perfectus exstitit Deus. Quare iste leo ad nullius pauet occursum? quia peccatum non fecit, nec inuentus est dolus in ore ipsius , unde ipse dicit: Ecce uenit princeps mundi huius, et in me non habet quidquam . Quid significat gallus succinctus lumbos? Sanctos predicatores. Quare predicatores galli dicuntur? quia in presentis uite temporibus tenebras, id est peccata, delere suadent et docent, et ueram lucem predicando annuntiant, gloriam  uidelicet eterne beatitudinis. Quare isti galli succincti lumbos dicuntur? Quia isti predicatores in membris suis luxuriam, auaritiam, libidinem restringunt. Quid significat aries, cui non est rex qui resistat? Per arietem sancti designantur confessores et sacerdotes, qui uelut arietes gregem precedunt, quia populum fidelem per exempla sua gradientem ducunt. Isti nimirum arietes si spiritualiter et recte uiuunt, nullus est rex qui eis resistat, quia nullus est tam seuus persecutor, qui ualeat eorum intentionem impedire, quia etsi eis mala ingeruntur, omnia patienter sustinent pro Christo.

Quid est illud quartum  Quod incedit feliciter.---Est qui stultus apparuit, postquam erectus est in sublime? Quis est ille?

 Antichristus, qui eleuabitur in sublime, hoc est in altum, quia cum fuerit homo nequissimus, dedignabitur se Dei Filium nominare, sed mentietur se esse Deum. Eleuatus est in sublime, quomodo stultus apparebit? quia in ipsa eleuatione et superbia sua diuino gladio subito perculsus interibit. Quare de illis superioribus dicit: Tria sunt que bene gradiuntur; de isto uero: Quartum quod incedit feliciter? Quare non dixit de isto similiter, incedit bene, sed, feliciter, ait? Quia omne quod incedit feliciter, semper non bene incedit; neque omne quod incedit bene, semper feliciter. Que sunt ergo que incedunt bene aut feliciter? Illa bene incedunt, que ambulant sancte et iuste. Illa incedunt feliciter, que in hac uita habent prosperitatem. Leo et gallus et aries bene  gradiuntur, sed non feliciter, quia et Christus Dei Patris adimpleuit uoluntatem in omnibus, sed multa aduersa, etiam et mortem tandem sustinuit. Similiter sancti predicatores et confessores diuinam student adimplere uoluntatem, sed multas in hac uita sustinent persecutiones. Antichristus uero non bene incedit, quia contra uoluntatem Dei omnia superbus faciet: sed incedit feliciter, quia, quamuis ad breue tempus, in magna erit gloria et prosperitate.



CAPUT XXXI.

Quis fuit rex Lamuel, de quo dicit : uerba Lamuelis regis, uisio qua erudiuit eum mater sua?

Lamuel Hebrea lingua dicitur; Latine, in quo Deus. Ipse nimirum est Salomon rex Isrel, in quo  Deus fuit, quia nisi Deus in eo mansisset, tot et tanta diuina mysteria nec intelligere nec scribere posset. Que fuit mater eius que erudiuit eum et docuit uisionem? Secundum litteram potest intelligi carnalis eius mater, Bethsabee uidelicet regina, que prudenter illum docuit. Sed mater in hoc loco nichil melius intelligitur, quam spiritualis et diuina gratia, que illum in corde inuisibiliter erudiuit, et docuit intellectum sapientie, quam ille foris hominibus predicauit et scripsit.

Que est mulier illa fortis, de qua dicit : Mulierem fortem quis inueniet, procul et de ultimis finibus pretium eius?

Mulier fortis appellatur Ecclesia catholica, que  ideo mulier dicitur, quia generat spirituales filios ex aqua et Spiritu sancto. Fortis ideo uocatur, quia cuncta aduersa seculi et prospera propter fidem et amorem sui Conditoris ac Redemptoris contemnit ac despicit. Quare dixit Salomon, mulierem quis inueniet? quia per Spiritum sanctum cognouit quod nullus patriarcharum aut prophetarum, aut omnino aliquis electorum sufficeret ad redemptionem humani generis, nisi solus Mediator Dei et hominum, homo Christus iehsu . Ideoque ait, mulierem fortem quis inueniet? quia per Spiritum sanctum subauditur nullus. Quare mox addidit, Procul et de ultimis finibus pretium eius? Ut ostenderet quia non suo tempore, sed longe post eum, nec similis illi, uenturus erat Christus, id est purus homo peccati  sordibus; sed in fine seculorum descensurus erat Dei Filius de celis, qui natus ex uirgine, perfectus esset Deus et homo. Et hoc est quod ait, Procul, id est longe post. Significat autem tempus quod fuit a diebus Salomonis usque ad partum uirginis. De ultimis uero finibus dicit, quia a summo celo egressio eius . Quod pretium dedit Dominus pro hac muliere? Semetipsum, sicut dicit Apostolus: Qui dilexit nos, et tradidit semetipsum pro nobis oblationem et hostiam in odorem suauitatis .

Mulier fortis quomodo facta est quasi nauis institoris? sic enim dicit Salomon : Facta est quasi nauis institoris, de longe portans panem suum.

Institor dicitur negotiator, propterea quia semper  instat ut acquirat et multiplicet merces et sua lucra. Nauis ergo institoris, onusta diuersis mercimoniis que in sua patria magis abundant, per loca pergit ad loca peregrina, ut illic uenditis omnibus que attulit, cariora domum reportet. Sic ergo mulier fortis, id est sancta Ecclesia, semper ornari desiderat uirtutum diuitiis, et abundari bonis operibus, nauigans per mare huius seculi, ut per illud sua uirtute mercetur, id est acquirat maiora diuine gratie dona. Quis est ille nauis institor? Dominus iehsu Christus, qui dedit pretium sanguinis sui, et redemit Ecclesiam. Sancta ergo Ecclesia ad exemplum institoris, id est Domini ac Redemptoris sui, semper multiplicare sibi laborat uirtutum atque bonorum operum  lucra, ut per ea mereatur acquirere maiora, id est eterne beatitudinis premia. Et hoc est quod ait, de longe portans panem suum, quia in omnibus bonis que temporaliter agit, solam tantum uiui panis saturitatem desiderat, quia eternam solummodo retributionem exspectat.

Quid est quod ait : Stragulatam uestem fecit sibi, byssus et purpura indumentum eius? Que est stragulata uestis?

Que uariata textura firmissima fieri solet. Quid ergo significatur per stragulatam uestem? Fortia opera sancte Ecclesie, et diuersa uirtutum ornamenta, de quibus Propheta dicit: Astitit regina a dextris tuis in uestitu deaurato, circumdata uarietate . Byssus et purpura quomodo indumentum  est mulieris, id est sancte Ecclesie? Byssus, genus lini candidissimi est, unde pulchre per byssum designatur corporis castitas, et sancte conuersationis puritas. Per purpuram uero sanguinis effusio designatur. Fortis ergo mulier, id est sancta Ecclesia, induit se bysso, cum seruat corporis castitatem, et nitorem sancte conuersationis rutilat. Induit se purpura, quando in ea sancti martyres pro Christi nomine sanguinem fundunt.

Si byssus et purpura indumentum est sancte Ecclesie, cur ergo dicit in sequentibus : Fortitudo et decor indumentum eius, et ridebit in die nouissimo?

Nulla est contrarietas, quia fortitudo et decor indumentum est sancte Ecclesie, quia propter fidem  Christi et iustitiam, patienter sustinet malorum hominum improbitatem et persecutionem. Est et decor indumentum eius, quia operatur iustitiam, et se gratia uirtutum adornat.

Quare autem dicit, ridebit in die nouissimo, cum Dominus dicat in Euangelio; ue uobis qui ridetis, quia lugebitis et flebitis? 

In Scripturis sacris risus solet gaudium significare. Unde Dominus ait? Beati qui nunc fletis, quia ridebitis , id est gaudebitis. Beatus quoque Iob dicit: Os autem ueracium replebitur risu, id est gaudio [aliter in uulg. Donec impleatur risu os tuum]  Mulier ergo fortis, id est sancta Ecclesia ridebit in die nouissimo, id est gaudebit in retributione celestis regni.

 Qui sunt filii mulieris, qui eam  beatissimam predicauerunt? aut quis est  uir eius qui eam laudauit?

Filii huius mulieris, id est sancte Ecclesie, sunt  omnes electi. uir eius, Dominus iehsu Christus surgent enim filii Ecclesie, uidelicet omnes electi de terre puluere in nouissimo die iudicii, et immortalitatis gloria decorati, matrem suam beatissimam predicabunt, id est laudabunt sanctam Ecclesiam que illos genuit ex aqua et Spiritu sancto. Surget et uir eius et laudabit eam, Dominus iehsu Christus, cum in die iudicii manifestus apparuerit in potentia diuinitatis et laudabit eam dicens in iudicio: uenite, benedicti Patris mei, etc. Esuriui enim, et dedistis mihi manducare , etc.

Cur ergo Salomon posuit preteritum, dicens : Surrexerunt? debuit enim dicere: Surgent.

Quod Salomon futurum nouerat, certissimum tenebat, et ideo more prophetico posuit preteritum  pro futuro.

De quibus dicit quod sequitur : Multe filie congregauerunt diuitias, tu supergressa es uniuersas?

Multas filias, appellat Ecclesias hereticorum, et turbas malorum Catholicorum, que dicuntur Christi filie uel Ecclesie. Quare dicuntur Christi filie uel Ecclesie? Propter fidem et baptismi sacramentum et adoptionem filiorum, quam in baptismate perceperunt. Iste filie quas diuitias congregauerunt? Orationes, ieiunia, eleemosynas, et castimoniam carnis, lingue refrenationem, Scripturarum meditationem, et ceteras bonorum operum diuitias. Que uere diuitie sunt, si spirituali intentione fiant, uidelicet propter regni celestis remunerationem aliter nichil  prosunt agentibus. Unde filie ille, Ecclesie uidelicet hereticorum, aut turbe malorum Catholicorum, frustra congregauerunt diuitias, quia uel in fide errauerunt, uel certe huiusmodi bona propter uanam gloriam fecerunt.



IN ECCLESIASTEN.



CAPUT PRIMUM.


Quid est quod ait Ecclesiastes : uanitas uanitatum, et omnia uanitas, cum in libro Genesis scriptum sit: uidit Deus cuncta que fecerat, et erant ualde bona?  Si cuncta, que fecit Deus,  ualde sunt bona, quomodo omnia uanitas? et non solum uanitas, sed etiam uanitas uanitatum?

Celum et terra, maria et omnia que in hoc circulo continentur, per se quidem bona sunt, quando a bono Deo creata sunt; sed comparata Deo, utique pro nichilo habentur uel habenda sunt, quia semper Deus permanebit id quod est, illa uero omnia pertransibunt. Nam, que uidentur, temporalia sunt, et transitoria; que autem non uidentur, eterna .

Quare bis replicauit sententiam suam dicens: uanitas uanitatum, dixit Ecclesiastes, et omnia uanitas?

Ad exaggerandam magnitudinem uanitatum, iterauit sententiam suam, ut per hoc demonstraret, quia  omnis gloria mundi sicut flos feni marcescet, et sicut fumus pertransiet.

De qua generatione dicit : Generatio preterit, et generatio aduenit?

De generatione Iudeorum et gentium dicit, recedit  enim prima generatio Iudeorum, quoniam periit propter infidelitatem, et succedit ei generatio de gentibus congregata, uidelicet sancta Ecclesia fidelium, que per fidem Christi saluatur. Potest et sic intelligi, generatio uenit, et generatio uadit, hoc est, aliis morientibus, alii nascuntur; et quos prius uideras, iam non uides, et incipis uidere eos qui ante non fuerunt.

Quare dicit Salomon : Terra in eternum stat, cum Dominus dicat in Euangelio: Celum et terra transibunt? 

uere iuxta sententiam Dei transibunt per meliorationem, sed non per abolitionem, quia in igne iudicii purgata meliorabuntur, quoniam renouabuntur, sed penitus non destruentur. Tantum quippe ardebit  celum desursum, et terra deorsum, quantum malitia hominum et demonum simul coinquinari potuit. Ergo iuxta sententiam Salomonis, terra in eternum stabit, quoniam nunquam destruetur, sed meliorabitur et renouabitur.

Quid significare uoluit Salomon, cum ait : Oritur sol et occidit, et ad locum suum reuertitur, et ibi renascens gyrat per meridiem, et flectitur ad aquilonem? Quis enim nescit quia oritur sol et occidit, et per incognitas nobis uias regreditur ad locum suum unde est ortus, ut iterum oriatur?

Hoc ideo Salomon dixit, ut ostenderet quia sol ipse qui hominibus in luce diei datus est, sua mutabilitate, id est ortu suo et occasu, quotidie huius seculi demonstrat interitum. Per has namque temporum  mutationes, et per ortum siderum et occasum docet Salomon, quia humana etas quotidie non cessat interire atque deficere. Sol iste qui quotidie oritur et occidit, quid in hoc loco spiritualiter significat? Illum uerum solem Dominum Iesum Christum, qui est sol iustitie, designat, de quo propheta dicit: uobis, qui timetis Dominum, orietur sol iustitie . Iste sol iustitie quotidie oritur timentibus se, hoc est fidelibus suis, uidelicet sanctis et piis hominibus. Occidit etiam meridie pseudoprophetis, hoc est hereticis et malis Catholicis, quia propter peccata sua lumen gratie sue amittunt. Occidit etiam infidelibus, quia luce fidei non merentur illustrari.

Quid est quod ait : Omnia flumina intrant  in mare et mare non redundat; ad locum unde exeunt, flumina reuertuntur, ut iterum fluant? Quis enim nouit quod ad locum suum reuertantur, ut iterum fluant?

Nouit Ecclesiastes ille, uidelicet Salomon, per gratiam sancti Spiritus, sed iste noster ecclesiastes Dominus iehsu Christus, qui est ipsarum conditor aquarum per potentiam diuinitatis, quia equalis est Deo Patri, plenissime nouit, quia flumina que mare intrant, in abyssum defluunt, et per occultas uenas ad capita fontium reuertuntur, et de matrice abysso iterum ebullire incipiunt. Spiritualiter autem quid significant hec flumina? Per hec flumina sancti designantur predicatores, qui dum uirtutibus emicant, doctrinis coruscant, uere flumina fluunt, quoniam  aridam terram carnalium cordium sancta sua predicatione simul et operatione irrigant, ut ferant bonorum operum fructus. Quomodo ergo reuertuntur hec flumina ad locum unde exeunt, ut iterum fluant? Quia sancti predicatores in omni doctrina et opere que faciunt, ad laudem sui Creatoris recurrunt, ut Domino auctori suo laudes et gratias referant, per quem ut talia facerent, et omne bonum quod sunt, acceperunt. Semper enim ad fontem ueri luminis reuertuntur, ne forte arescant et siccentur, ut ex eo aquam sapientie et gratiam uirtutum accipiant, ut iterum fluant, hoc est, semetipsos bonis operibus repleant, et aliorum corda fluentis doctrine spiritualier infundant. Omnes etiam fideles uiri sancti flumina  sunt; et hec flumina ad locum unde exeunt reuertuntur, quoniam per sancta desideria ad amorem sui Conditoris redeunt, et de omnibus bonis laudes et gratias illi referunt, a quo ea perceperunt.

Quid est quod Salomon dicit : quia in multa sapientia multa sit indignatio; et qui addit scientiam, addit et dolorem? Quomodo multa est indignatio in multa sapientia?

Ideo in multa sapientia multa est indignatio, et qui addit scientiam, addit et dolorem, quia quanto quisque maiorem sapientiam percipit, tanto amplius sibi indignatur et dolet uitiis et peccatis subiacere, et non habere uirtutes. Nam, quanto quisque plus in sapientia profecerit, tanto magis sibi irascitur de malis operibus que gessit, et contristatur et dolet  sub peccatis suis, et ideo qui addit scientiam, addit et dolorem, quantoque amplius celestia et terrena cognoscit, tanto magis dolendo et flendo laborat, ut errorum laqueos euadere possit, et liberari ualeat de huius seculi miseria.



CAPUT II.

Quare dicit : Risum reputaui errorem, et gaudio dixi: Quid frustra deciperis? cum naturale sit homini ridere, et Dominus in Euangelio dicat: Gaudete et exsultate, quia merces uestra multa est in celis? 

Non reprehendit Salomon risum naturalem, id est modestum et honestum. Unde alibi dicit: uir sapiens uix tacite ridebit ; sed risum dissolutum atque immoderatum et perstrepentem,  uocat errorem. Talis namque risus uocatur cachinnus. Similiter non spirituale, sed temporale gaudium uocat deceptionem. Illi uero qui preterita mala sua non plorant, neque intelligunt ruinam peccatorum suorum, cachinnant et gaudent in bonis temporalibus, quia uana et breuia putant esse perpetua bona, et idcirco suauitate uite presentis decepti, quotidie huius seculi errore uexantur.

Quare dicit Salomon : Oculi sapientis in capite eius; stultus autem in tenebris ambulat? Nunquid oculi stulti non sunt in capite eius?

Oculi in hoc loco, non sunt corporales, sed spiritales intelligendi, oculi uidelicet mentis, id est sensus et intentiones animi. Per caput uero designatur Christus, unde Apostolus dicit: Caput uiri Christus  . Oculi uiri sapientis in capite, quia uir sapiens omnem intentionem suam ad Christum dirigit, et in Christo collocat, et oculos sue mentis semper ad celestia imitanda subleuat. Stultus uero in tenebris ambulat, quia stultitie simul et peccatorum suorum tenebris obcecatur, et amore huius mundi a celestibus abiicitur. Odit enim celestia, et diligit terrena; despicit que sunt eterna, et amat temporalia, et ideo non potest oculos suos ad celum leuare, sicut uir sapiens, quia non cogitat ea que Dei sunt, sed que huius seculi.

 Quid distat inter uirum sapientem et stultum? Hoc distat, quia iste sapientie claritate illustratur et exornatur; ille uero stultitie sue errore  obtenebratur et deturpatur. Tantum quippe distat inter sapientem et stultum, quantum inter diem et noctem, lucem et tenebras, quomodo distat tandem inter sapientem et stultum, cum unus sit interitus utriusque?  Sic enim  moritur doctus ut indoctus, sapiens ut insipiens. Quamuis enim unus sit occasus et similis mors sapientis et stulti, et sepe magis in hac uita affligatur sapiens quam stultus, tamen non erit similis memoria in futuro, nec equalem percipient coronam uel remunerationem, quoniam in die iudicii ad regni celestis eleuabitur sapiens gloriam; stultus uero demergetur in eterne damnationis tormenta. Quis est ille sapiens, qui tantum distat a stulto quantum lux a tenebris? Nunquid ille qui philosophice tantum discipline pollet  affluentia, uel liberalium artium splendet eloquentia; non est utique, quoniam secularis prudentia inimica est Deo , et carnalis sapientia quamuis eloquentie floribus adornetur, nullum tamen in se spiritualem, nullum perpetue beatitudinis fructum continet. Sed ille ueraciter est sapiens qui Deum diligit, et qui eius mandata custodit, et quantum possibile est humane fragilitati, eius uoluntatem in omnibus studet implere, de quo dicitur : Bono homini dedit Deus sapientiam in conspectu suo, et scientiam et letitiam.

Quare dicit Salomon : Peccatori autem dedit afflictionem et curam superfluam? Si enim Deus peccatori homini dedit sollicitudinem et curam superfluam habere, quid ergo ipse peccat, si se curis  superfluis atque sollicitudine rerum temporalium affligit?

Causa superflue cure atque male sollicitudinis non est in Deo, sed in illo qui ante sponte peccauit, quia peccatis suis exigentibus promeruit, ut haberet curam superfluam et sollicitudinem, et ideo quod ait: Peccatori autem dedit curam superfluam et sollicitudinem, intelligendum est, suis meritis exigentibus, dari permisit, uidelicet, quia peccator fuit.



CAPUT III.

Quid uult demonstrare Salomon per hoc quod ait : Omnia tempus habent? Quod si omnia tempus habent, ergo etiam diuinitatis substantia  tempus habet?

Absit! Illa quippe ineffabilis et eterna diuine maiestatis essentia, que omnia creauit ex nichilo, non clauditur loco, non coangustatur tempore, nullo spatio terminatur. Et idcirco Salomon ut ostenderet de quibus diceret hoc, statim subiunxit, dicens : Et suis spatiis transeunt uniuersa sub celo. uult demonstrare enim quia contraria sibi sunt omnia que in mundo sunt, et nichil perpetuum ex his omnibus que sub celo sunt, et infra tempus continentur.

De qua plantatione aut euulsione loquitur Salomon, cum dicit : Tempus plantandi, et tempus euellendi quod plantutum est? Nunquid de plantatione  aut euulsione arborum aut herbarum dicitur?

Non. Hoc dicit de natiuitate et morte hominum. Nam, quod superius dicit, tempus nascendi, hoc est, quod sequitur, tempus plantandi, hoc enim plantandi, quod nascendi; et quod superius dicit, tempus moriendi , hoc est, quod sequitur, tempus euellendi quod plantatum est . Nam euellendi hoc est, quod et moriendi. Soli quippe Deo notus est ortus et occasus hominum, id est tempus nascendi et tempus moriendi, et tempus plantandi et tempus euellendi, quoniam ipse instituit et tempus in quo unusquisque nasceretur et plantaretur ad uitam, et tempus in quo moreretur, et de hac uita euelleretur, hoc est, per sententiam mortis eradicaretur.

 Quid est quod item dicit : Tempus occidendi, et tempus sanandi? Nulli quippe dubium est quin tempus sanandi a Deo concedatur. Sed nunquid Deus instituit tempus occidendi alios? aut eum quem semel occiderit, homo poterit unquam sanare?

Non utique. Sed illi soli est tempus occidendi, et tempus sanandi, qui per Moysen loquitur, dicens: Ego occidam et uiuere faciam, percutiam, et ego sanabo . Ipse nimirum statuit et tempus in quo peccatores occidantur, et sanentur infirmi, hoc est peccatis languidi. Tunc enim occidit, quando uel corporis infirmitate, uel aliqua huius mundi aduersitate peccatores affligit, ut corrigantur  et moriantur peccatis, et uiuant Deo. Sepe namque Deus ideo flagellat sceleratos, ut eos occidat et sanct, id est ut desinant esse quod sunt, et incipiant esse quod non sunt. Est ergo et tempus sanandi, cum Deus omnipotens eos quos occidit, id est aduersitatibus misericorditer affligit, et per occultam aspirationem compungit, et ad penitentiam prouocat.

De qua destructione et edificatione loquitur, cum dicit : Tempus destruendi, et tempus edificandi? Nunquid de edificatione aut destructione domorum loquitur? Quid enim prodesset, si hoc diceret? Quis enim nescit, quoniam alii destruant, et alii edificent domos?

Non hic loquitur Salomon de domorum destructione,  sed malorum et bonorum edificatione, quoniam necesse est prius mala destruere, et sic bona postea edificare, iuxta illud Psalmiste: Declina a malo, et fac bonum . Hoc ergo dicit, quia tempus est destruendi mala, et tempus est edificandi bona, quoniam in presenti uita concessum nobis est a Deo, ut destruamus mala, et edificemus bona, hoc est, prius in nobis per penitentiam deleamus peccata, postea per sancta desideria, uirtutum construamus edificia.

Quare dicit Salomon : Tempus flendi et tempus ridendi; tempus plangendi, et tempus saltandi? Quis enim ignorat quia alio tempore flemus, alio autem ridemus? aut quid fuit dicere, tempus  plangendi, et tempus saltandi? Nunquid forsitan ostendere uoluit, quod oporteat nos saltationum exercere ludibria?

Absit! Nihil enim oportet nos scurriliter agere. Sed tempus flendi est uita presens, tempus autem ridendi est uita futura. Qui ergo in presenti uita quotidianis fletibus et lacrymis purgare peccata sua studuerit, in uita futura ridebit, id est gaudebit. Similiter tempus plangendi est uita presens, tempus saltandi uita beata. In motu namque saltationis homo sue mentis gaudium et exsultationem animi demonstrat. Qui ergo in presenti uita plangendo studet abolere peccata, in futura uita saltabit, hoc est, letabitur et exsultabit in gloria eterne felicitatis.

 Quid est quod dicit : Tempus spargendi lapides, et tempus colligendi? Quid enim prodest lapides spargere? aut quid prodest colligere, nisi fortasse uelit aliquis edificare domum?

Non hac de causa loquitur Salomon, sed de gentium dispersione et collectione. Nam per lapides gentiles designantur. Undo beatus Ioannes Baptista: Potens est, inquit, Deus de lapidibus istis suscitare filios Abrahe . Tempus enim spargendi lapides, fuit ante aduentum Domini, quia gentiles non permanserunt in unitate fidei, sed recedentes a Deo, dispersi sunt, quia uarios deos adorabant, et diuersa loca [f. idola] colebant. Tempus autem colligendi lapides, fuit post aduentum Domini, quia sicut ait Apostolus: Ubi uenit  plenitudo temporis, misit Deus filium suum factum ex muliere, factum sub lege . Tunc quippe cepit colligere lapides, quia peracto passionis mysterio, direxit apostolos in uniuersum orbem terrarum, dicens: Ite docete omnes gentes, baptizantes eos in nomine Patris et Filii et Spiritus sancti . Deinde celebrato XL die, Ascensionis eius mysterio in celos, mox, ubi ab apostolis fama nominis eius diffusa est, longe lateque per mundum lapides, id est gentiles qui erant dispersi per uariam idolorum culturam, collecti sunt, quia respuentes et abominantes idola, in unitate fidei quieuerunt.

Quare iterum dicit : Tempus dilectionis  et tempus odii, cum Ioannes in Epistola sua dicat: Qui odit fratrem suum, homicida est? 

Tunc quidem est tempus dilectionis, quando post Deum diligere debemus patrem et matrem et uxorem, et filios ac ceteros propinquos. Odii uero tempus est, quia pro Christi confessione contemnere simul et odisse debemus patrem et matrem, omnesque propinquos, si nobis in uia Dei fuerint contrarii, sicut sancti martyres sepe fecisse leguntur.

Quid est quod rursum dicit : Tempus belli, et tempus pacis? Quomodo tempus belli est, cum Dominus in Euangelio dicat: Esto consentiens aduersario tuo cito dum es cum eo in uia? ; et item: Si quis te percusserit in dexteram maxillam, prebe illi et alteram; et qui uoluerit auferre tunicam tuam, dimitte illi et pallium? .

uere semper nobis est tempus belli et pugne, quandiu in presenti seculo sumus, quoniam semper necesse est nobis pugnare aduersus insidias antiqui hostis, hoc est malignorum spirituum debellare potestates. Pacis uero tempus erit, cum de presenti seculo migrauerimus, quoniam, si bene pugnauerimus in hoc seculo, in futuro coronabimur, et in celesti Hierusalem eterna pace securi requiescemus.

Quare dicit : Cuncta fecit Deus bona in tempore suo, cum superius dixerit omnia esse uanitatem?   Si omnia uana, quomodo ergo bona sunt?

Omnia uana, quia transitoria, sunt; uerumtamen bona sunt cuncta, quia a bono Deo creata sunt, et bona quidem sunt, tamen non semper, sed in tempore suo. Nam bonum est uigilare, bonum et dormire, attamen uigilare semper, semper dormire, non utique est bonum.

Quare dubitando loquitur Salomon, dicens : Quis nouit, si spiritus filiorum Adam ascendat sursum, et spiritus iumentorum descendat deorsum? quis enim ignorat, quia spiritus iumentorum descendat, id est cunctorum peccatorum brutorumque animalium simul cum corpore dissoluatur, sed mox ubi egreditur de corpore, aut deducatur ad gloriam aut dimergatur  ad penam?

Paulo superius ostendit Salomon, quia quantum ad corporis uilitatem, nichil distat inter iumentum et hominem, quia sicut moritur homo, sic et iumentum, et sicut iumentum redigitur in puluerem, similiter et homo, sed ut ostenderet quod secundum anime dignitatem multum distat homo a iumento et pecore, subiunxit idcirco, dicens: Quis nouit si spiritus filiorum Adam ascendat sursum, et spiritus iumentorum descendat deorsum? Ostendit enim quia hec sola differentia inter homines et bestias sit, quoniam spiritus hominis ascendit in celum, et spiritus iumentorum seu pecoris descendit in terram, quia moritur et simul cum carne dissoluitur. Cum ergo dicit Salomon,  Quis nouit, quasi nemo sit qui hoc cognoscere possit: ideo ait, Quis nouit, ut difficultatem aut raritatem significaret, sicut est illud, Generationem eius quis enarrabit?  hoc est, nullus aut perrarus. Nam quod impossibile est, nullatenus fieri potest. Illud uero quod est difficile, fieri potest, quamuis cum magno labore. Spiritualiter autem quid significant illi filii, aut illa iumenta? Filii Adam, significant sanctos aut electos uiros, qui merito appellantur homines, quia rationabiliter ac sancte et spiritualiter uiuunt; per iumenta uero designantur carnales, qui propterea iumenta uocantur, quoniam bestialiter et carnaliter uiuunt, sicut iumenta et pecora. Hinc enim dicit propheta Dauid: Homines et iumenta saluabis, Domine . Solet enim fieri, ut  illi qui uidentur homines iusti, peccent et auertantur a iustitia sua, et faciant iniquitatem; econtrario illi, qui sunt mali et impii, conuertantur ab iniquitate sua, et faciant equitatem et iustitiam. Ideo dicit Salomon: Quis nouit, si spiritus filiorum Adam ascendat sursum, et spiritus iumentorum descendat deorsum? quia tam incertus est huius uite status, ut et peccator qui iumentum uocatur, per penitentiam conuersus exsurgat et ascendat in celum, et iustus a iustitia sua conuersus, ruat in peccatum, et demergatur ad inferos.



CAPUT Iu.

Quid est quod ait : Stultus complicat manus suas, et comedit carnes suas? Quis est enim tam stultus, qui carnes suas comedat?

 Stultus iste, piger ille debet intelligi, de quo in Prouerbiis dicit: Abscondit piger manum sub ascella . Iste stultus et piger complicat manus suas et comedit carnes suas, quia magis eligit in otio et torpore uiuere et habere pugillum farris, quam laborando acquirere unde pascatur. Comedit carnes suas, dictum est per hyperbolen. Quid est, per hyperbolen? Hyperbole Grece dicitur, quando aliquid profertur incredibile. Quomodo ergo dictum est hyperbolice, comedit carnes suas? quia incredibile est ut aliquis comedat carnes suas, sed ad exaggerandam pigritiam huius stulti, ait, comedit carnes suas, ut ostenderet quia magis desiderat stultus, ut caro eius tabescat inedia, et miseria famis deficiat, quam ut manuum suarum laboribus  sustentetur.

Quis est ille unus de quo dicit Salomon : Unus est, et secundum non habet, non filium, non fratrem, aut aliquem propinquum; et tamen non cessat laborare, hoc est, diuitias congregare, nec tantas congregat, et ideo maxima uanitas, qui congregauit diuitias, et ignorat cui congreget eas, uel cui eas relinquat? Spiritualiter autem quem significat ille unus, qui non habet secundum?

Dominum nostrum Iesum Christum, qui naturaliter solus est Dei filius, et solus descendit Deus de celis ad redimendum genus humanum. Quomodo non habet filium aut fratrem, cum in sacro baptismate omnes Christiani filii Dei efficiantur, et fratres Domini  nostri Iesu Christi? Iste solus proprius et natura filius, ceteri uero omnes sunt adoptiui; et ideo fratres eius non natura, sed gratia. Quomodo ergo iste unus laborare non cessat? quia peccata nostra patienter sustinet, et misericorditer ad penitentiam exspectat, et pro nobis quotidie apud Deum Patrem interpellat. Quomodo non satiantur oculi eius diuitiis? quia nostram semper desiderat salutem.

Quis est ille funiculus triplex, de quo dicit Salomon : Funiculus triplex difficile rumpitur?

Hoc est, unitas Patris et Filii et Spiritus sancti, quia indiuinitate tres sunt persone, sed una est natura. Cur ergo ait, difficile rumpitur? Illud enim, quod  difficile est, fieri potest, quamuis cum magno labore Nunquid ergo funiculus iste rumpi potest? uere nunquam, quia indiuidua est sancte Trinitatis natura, sed difficile, in hoc loco pro impossibili accipiendum est, quia fieri non potest ut Trinitatis natura scindatur.

Quis est ille , puer pauper et sapiens, qui melior est rege sene et stulto?

Dominus noster iehsu Christus, qui puer dictus est propter innocentiam et simplicitatem, quia peccatum non fecit, nec inuentus est dolus in ore eius. Iste puer cum esset diues factus est pauper pro nostra salute. Iste ueraciter est sapiens, quia in ipso habitat omnis plenitudo diuinitatis corporaliter . Quis est ille rex senex et stultus? Diabolus,  qui pene ab ipso mundi exordio regnauit in genere humano, et ideo senex uocatur, et uere stultus est rex, quia quanto plures decipit, tanto sibi penam accumulat. In regno quippe huius regis senis et stulti, id est diaboli, natus est puer optimus, Dominus uidelicet iehsu Christus, qui factus est Rex regum, et Dominus dominantium .

Quid est quod ait  Custodi pedem tuum ingrediens domum Dei? Nunquid offensione lapidum monet custodiri pedem, quando ingredimur domum Dei, id est ecclesiam Dei?

Quamuis semper honeste et cum timore ac silentio debeamus ingredi domum Dei, tamen non pedem corporis docet custodiendum, sed pedem anime,  id est ingressum corporis, ut in conspectu Dei mundas preces effundamus. Et est sensus: Quando ingrederis domum Dei, uidelicet ecclesiam, custodi pedem tuum, id est, ingressum mentis tue, ne offendas in cogitationibus malis, ut oratio tua pura dirigatur ad Deum.



CAPUT u.

Quid est quod ait : Ne dederis os tuum ut peccare facias carnem tuam?

Quando loquitur uanitates et uerba libidinosa, quibus caro incitetur ad peccandum, hoc est, noli dicere: Non pecco, sed quod habitat in me peccatum, id est, fragilitas carnis mee, qui si hoc dicis, Deum prouocas ad iram, quasi ipse sit auctor  malitie tue atque peccati.



CAPUT uI.

Quid est quod ait : Omnis labor hominis in ore eius, sed anima illius non implebitur? Quomodo fieri potest, ut omnia que homo laborat, sint in ore eius?

uir ecclesiasticus sapiens omnem laborem habet in ore suo, quia omnia que in Scripturis discit, quotidie meditatur, predicat, et docet; et anima illius non implebitur, quia non sufficit sibi quod didicit, sed magis ac magis semper discere cupit et studet.

Quid est quod ait : Melius est uidere quod cupias, quam desiderare quod nescias? Quomodo cupit, aut quomodo desiderat quod nescit?

 Ille qui oculo mentis discernit inter bonum et malum, uidet quod cupiat bonum, et quod repudiet malum. Qui autem sequitur uoluntates cordis sui et concupiscentias, sepe desiderat quod nescit, quia uult comprehendere quod non potest.

De quo dicit Salomon : Qui futurus est, iam uocatum est nomen eius, et scitur quod homo sit?

De Domino nostro Iesu Christo, cuius nomen ante uocatum est in Scripturis sacris, quam ipse carnem de uirgine sumpserit, et cognitum est prophetis et sanctis Dei, quod uerus homo erat uenturus.

Si hoc de Domino nostro Iesu Christo dictum est, quid est quod sequitur : Et non possit  contra fortiorem se in iudicio contendere; quis est ille fortior, contra quem Dominus noster iehsu Christus contendere non potest in iudicio.

Dominus Pater, qui fortior est, quia Filius secundum humanitatem minor est Patre.



CAPUT uII.

Quid est quod ait : Melior est ira risu, cum risus sit naturalis res?

Ira non semper est uitium, sed aliquando etiam uirtus est, quando irascimur nobismetipsis uel aliis peccantibus. Hec ergo ira melior est risu, quia risus dissoluit mentem, et letitia corrumpit hominis animum. Hec ira corrigit et emendat peccantem.

Quid est quod dicit : Calumnia conturbat sapientem, et perdit robur cordis eius? Qui enim  uere sapiens est, nulla turbatur calumnia, nec deiicitur aduersitate.

Sapiens in hoc loco non ille intelligendus est qui perfectus et consummatus est in sapientia, sed qui iam cepit habere sapientiam, et tamen non est perfectus. Talem sapientiam calumnia hominum siue aduersitas aliqua facile conturbat, et perdit uigorem ac fortitudinem anime illius quia, cum patienter non sustinet aduersa, uexatur impatientia.

Quid est quod Salomon ait : Ne dicas in corde tuo: Quid putas cause est, quod meliora fuerunt tempora priora quam nunc sunt? Ideo malum est hoc dicere, quia, sicut ipse ait : Stulta est talis interrogatio. Quare stulta? Quia unus Deus conditor omnium temporum siue dierum. Nunquid  non fuerunt tempora bona et mala?

uere fuerunt, sed uirtutes faciunt nobis tempora bona; uitia et peccata, faciunt mala. Et idcirco nos semper ita bene uiuere debemus, ut dies presentes meliores nobis sint, quam preteriti.

Quid est quod ait Salomon : Noli esse iustus multum, aut sapere plusquam necesse est: Quid enim mali est, si multum est bomo iustus? aut quis potest plus sapere quam necesse est?

Ille multum et nimis iustus est, cuius iustitia seua et crudelis est, et alios excitat ad querelam et murmurationem. uerbi gratia: Qui uidet fratrem suum peccare, et magis uult eum condemnare atque punire, quam per penitentiam corrigere et emendare,  ille utique multum et nimis est iustus. Quomodo sapit homo plus quam necesse est? Quando superbe sapit, unde monet Apostolus: Noli alta sapere, sed time . Ille plus etiam sapit quam necesse est, qui uult intelligere ea que non potest comprehendere neque penetrare.

Quare dicit Salomon : Qui timet Deum nichil negligit: cum apostolus Iacobus dicat: In multis offendimus omnes?  Nunquid Iacobus aut ceteri apostoli non timebant Deum, qui se in multis offendere confitebantur?

Timebant utique, et in multis offendebant, quia non est super terram qui faciat bonum et non peccet. Quomodo igitur uerum est quod dicit, qui timet  Deum, nichil negligit? Qui enim sanctum et castum timorem habet, nichil negligit, quia nec prosperis eleuatur, nec aduersis deiicitur, quia quidquid illi accidit, non eum contristat. Quis est ille qui sanctum et castum Dei timorem habet? Qui Deum in nullo uult offendere, et quantum ipse adiuuare dignatur eius uoluntatem, ipsius mandata in omnibus uult et studet adimplere.

Quid est quod dicit : Sapientia confortabit sapientem super decem principes ciuitatis? Que est hec sapientia? et qui sunt isti principes?

Sapientia in hoc loco Dominum nostrum Iesum Christum significat, qui est uirtus et sapientia Dei Patris. Decem principes ciuitatis, id est Hierusalem  celestis, sunt principes Ecclesie, quia ipsam quotidie regunt. Cur ergo decem dicuntur? Quia decem fuerunt ordines angelorum, sed unus decidit per superbiam, et idcirco boni angeli semper ad hoc laborant, ut de hominibus eorum numerus adimpleatur, et ueniant ad perfectum numerum, id est ad denarium. Quomodo ergo sapientia? confortat sapientem super decem ciuitatis principes? Quia maius auxilium est sapientie, id est Domini nostri Iesu Christi, quam sit angelorum.

Quid est quod dicit Salomon : uirum de mille reperi unum, mulierem ex omnibus non inueni? Nunquid non multe mulieres sancte fuerunt, uirgines simul et uidue, que pudicitia et castitate ac bonis operibus Deo placuerunt ex quibus plurime  illarum martyrio coronate sunt?

uere fuerunt, et usque nunc sunt plurime uirgines simul et uidue, Deo accepte. Sed hoc dicit Salomon quia suo tempore de uiris multis uix potuit aliquem inuenire bonum. De mulieribus uero nullam inuenit, quia omnes ad luxuriam traxerunt se. Potest hec sententia spiritualiter intelligi? uere potest, nam per uirum designatur bonus animi cogitatus, per mulierem uero carnalis et dissoluta cogitatio. De mille ergo uiris uix unus inuenitur cogitatus purus et mundus qui peruersa cogitatione non turbetur et polluatur extrinsecus. De mulieribus uero nulla inuenitur que placeat Deo, quia carnalis et peruersa cogitatio non est accepta Deo.



CAPUT uIII.


Quid est quod ait : Qui custodit preceptum Dei, non experietur quidquam mali? Quomodo nichil mali experietur, cum sancti uiri qui precepta Dei custodierunt, multa mala perpessi sunt in hoc seculo?

uerum quia qui precepta Dei custodit, id est omne quod precepit et iussit Deus, non experietur quidquam mali in futuro, hoc est nullum patietur, nullum sustinebit malum in die iudicii. Quamuis enim aliqua mala patiatur in hac uita, leuia sunt et transitoria. In futura namque uita nichil mali patietur, quia perueniet ad eterne beatitudinis premium et gloriam.



CAPUT IX.

 Quid est quod ait : Melior est canis uiuus leone mortuo? Quid per canem uiuum aut leonem mortuum uult Salomon intelligi?

Canis uiuus gentilitatem significat, leo mortuus, populum Iudeorum a Deo derelictum. Melior est ergo canis iste uiuus apud Deum, quam leo mortuus, quia nos qui de gentibus credimus, uiuentes per fidem, cognoscimus Deum Patrem et Filium et Spiritum sanctum. Iudei uero mortui per infidelitatem, nichil sciunt. Aliter: canis est peccator, qui se peccatis mortuum confitetur, et per penitentiam resurgens, incipit per iustitiam uiuere. Leo mortuus est iustus qui in sua iustitia confidit, et de suis meritis gloriatur, et idcirco in superbia elatus, mortuus est apud Deum. Melior est ergo peccator humilis  et per penitentiam correctus, quam iustus superbus: quia iste abominabilis, ille est Deo acceptus.

Quid est quod ait : Omni tempore sint uestimenta tua candida, et oleum de capite tuo non deficiat? Nunquid potest aliquis candida semper habere uestimenta? et si forsitan ita est diues, ut semper uestimenta possit habere candida, quia omnino difficile est, quomodo fieri potest, ut de capite eius nunquam deficiat oleum? Quis unquam ferre potest, ut semper oleo caput perunctum habeat?

Hec sententia non historialiter, sed spiritualiter debet intelligi. Nam per uestimenta uirtutes designantur, quibus anima uestitur et ornatur. Per  oleum uero designatur opus misericordie, id est eleemosyna, uel certe spiritualis letitia, et est sensus, Omni tempore sint uestimenta tua candida, hoc est, quecunque egeris bona, sint munda et pura, ut possint Deo accepta esse, et nunquam deficias in bonis operibus, et semper habere studeas letitiam spiritualem.



CAPUT X.

Que sunt musce de quibus Salomon dicit : Musce morientes exterminant suauitatem unguenti?

Quantum ad litteram, si musce moriantur in unguento pretioso, exterminant suauitatem illius, uerumtamen Salomon spirituales muscas uult intelligi in hoc loco. Que sunt ergo spirituales musce?  Demones, uitia, et peccata, hec enim omnia exterminant suauitatem unguenti, id est gratiam Spiritus sancti.

Quid est quod ait : Cor sapientis in dextera eius, et cor stulti in sinistra illius? Quis enim habet cor suum carnale in dextra uel in sinistra manu?

uere nullus, et ideo spiritualiter hec sententia est intelligenda. Quomodo? Per cor designatur intentio siue cogitatio, per dexteram opus bonum, per sinistram opus malum. Cor ergo sapientis in dextera eius, quia cogitatio et intentio uiri sapientis ad hoc tendit, et ad hoc laborat, ut semper bona operetur, quatenus in die iudicii ad dexteram Domini, id est in sorte iustorum stare mereatur, et cum ipsis in eterna beatitudine gloriari. Cor autem stulti in sinistra  illius, quia et mala que cogitat, malis operibus accumulat, pro quibus in die iudicii a sinistris, id est in sorte reproborum ponetur, et cum ipsis in eternum punietur.

Quis est ille spiritus de quo dicit : Si spiritus potestatem habentis ascenderit super te, locum tuum ne dimiseris? Quis est ille qui potestatem habet, cuius spiritus si ascenderit super nos, locum nostrum dimittere non debemus?

Diabolus princeps huius mundi: spiritus eius, est maligna suggestio. Spiritus diaboli quomodo ascendit super nos? quia persuadendo facit ut mala cogitemus. Si ergo suggerente diabolo mala suggestio ascenderit in cor nostrum, non ei locum debemus dare, sed contra ipsam fortiter pugnare debemus,  ne forte opere compleamus malam cogitationem. Potest et sic intelligi: Si habes uite humilitatem, munditiam, castitatem, patientiam, caritatem, et diabolus tibi suggerit superbiam, libidinem, immunditiam, odium, ne dimiseris locum tuum, hoc est, humilitatem, ne efficiaris superbus, sic et de ceteris est intelligendum.

Quid est quod dicit Salomon : ue tibi, terra, cuius rex puer est et cuius principes mane comedunt! Nunquid non beata fuit terra Isrel, que iuuenem habuit regem, Dauid scilicet, qui uiginti annorum fuit quando suscepit regnum? Nunquid non bonus Iosias fuit rex, qui regnare cepit in adolescentia?

uere bonus rex fuit Dauid et Iosias, sed uere ue  terre cuius rex iuuenis, hoc est in quo parua et infirma est et carnalis sapientia et prudentia. Qui iuuenilia desideria sequitur, odit iustitiam, ueritatem et iudicium. Quomodo principes mane comedunt? quando luxuriose uiuunt principes, mane comedunt, et idcirco ue terre cuius principes mane comedunt, quia magis amant uoluptatem huius seculi et carnis delectationem, quam populi salutem, ideoque luxuriose uiuendo perueniunt ad iudicium.

Quomodo : Beata est terra, cuius rex nobilis est, et cuius principes comedunt in tempore suo?

Si rex est nobilis, decorus sapientia, splendidus iustitia, ornatus bonis moribus et actibus, uere beata  est terra cui preest, qui regit eam in iudicio et equitate, et exaltat iustitiam. Qui sunt illi principes qui in tempore suo comedunt? Illi qui non luxuriantur, qui non amant huius seculi uoluptatem, qui non uiuunt in crapula et ebrietate, sed cibos querunt tantum ad corporis sustentationem. Ideoque beata terra que tales habet principes, quia cum iustitiam et equitatem diligunt, non peruertunt iustitiam.



CAPUT XI.

Quid est quod ait : Da partes septem, necnon et octo? Que sunt iste partes septem et octo?

Per septenarium numerum designatur uetus Testamentum, propter Sabbatum, qui est septimus  dies sanctificatus in lege. Per octonarium uero numerum designatur Nouum Testamentum, propter diem Dominicum, qui est octauus dies, Domini resurrectione sacratus. Quomodo ergo intelligendum est quod ait: Da partes septem, necnon et octo; hoc modo, id est, utrumque Testamentum uetus scilicet et Nouum, pari ueneratione suscipere, et precepta eius diligenter implere.

Quid est quod ait : Si ceciderit lignum ad austrum, aut ad aquilonem, in quocunque loco ceciderit, ibi erit? Nunquid lignum quod cadit contra aquilonem aut meridiem, ibi erit? Nonne sepe mouetur in alias mundi partes?

Nulli hoc dubium est. Sed hec sententia spiritualiter debet intelligi. Per lignum homo designatur  quoniam unusquisque quasi lignum est in silua generis humani. Per aquilonem, qui est frigidus uentus, designatur inferni supplicium, et est sensus: Ubicunque homo sibi locum et futuram sedem preparauerit, ibi erit cum mortuus fuerit, hoc est, si bene uiuendo sibi locum preparauerit ad austrum, cum ceciderit, id est cum mortuus fuerit, in requie paradisi et gloria regni celestis permanebit in eternum; sin male uiuendo sibi locum ad boream preparauerit, inferni penas in secula seculorum habebit.

Quid est quod ait : Qui obseruat uentum ut non seminet, et qui considerat nubes ut nunquam metat? Quis est enim tam stultus, qui semper obseruet  uentum ut non seminet, et consideret nubes ut nunquam metat?

Hec sententia spiritualiter est intelligenda. Nam per uentum et nubes sepe tempestates generari solent. Per uentum designatur diabolus, per nubes presentis seculi aduersitates. Quicunque timet diaboli persecutionem, aut mundi aduersitates, non seminat, id est uerbum Dei non predicat, non operatur bona que possit: nunquam etiam metet, quia, etsi aliqua bona inchoat, ad perfectionem ea non perducit. Quid ergo agendum est? Sine consideratione nubium et timore uentorum, in mediis tempestatum seminare debemus, id est in omnibus aduersitatibus uerbum Dei predicare, et bona que ualemus, nos agere semper oportet.

 Quid est quod ait Salomon : Mane semina semen tuum, et uespere ne cesset manus tua? Quis enim semper mane et uespere seminare potest, maxime cum glaciali tempore nullus audeat seminare?

Semen in hoc loco non est intelligendum frumenti, uel alterius cuiuslibet generis, sed semen boni operis, ex quo nascitur fructus iustitie, et merces eterne retributionis. Quid ergo docet cum dicit: Mane semina semen tuum, et uespere ne cesset manus tua? ut nullo tempore, nulla etate a bonis operibus cessemus, et nostram matutinam scilicet iustitiam uesper inueniat, et uespertinam misericordiam iterum sol ortus accumulet. In adolescentia pariter et senectute uirtutum copia nos semper Deo commendet.  Mane semina semen tuum, et uespere ne cesset manus tua, hoc est, in bonis operibus semper te exerce.



CAPUT XII.

Quid est quod ait : Florebit amygdalus, impinguabitur locusta, et dissipabitur capparis? Quid enim hoc profuit dicere, cum nullus ignoret quia amygdalus florere solet, impinguari locusta, et dissipari capparis?

Hec sententia spiritualiter est intelligenda, et magnum in se continet mysterium, nam per amygdalum designatur Dominus noster iehsu Christus, quia sicut nux amygdali constat ex cortice, osse et nucleo, quoniam per os amygdali designatur diuinitas; per locustam, populus gentilis; per capparim, populus  Iudaicus. Quomodo intelligenda est hec sententia? Florebit amygdalus, id est nascetur Christus, et coruscabit miraculis. Impinguabitur locusta, id est credet gentilis populus, et replebitur bonis spiritualibus. Dissipabitur capparis, hoc est peribit Iudaicus populus propter infidelitatem

Quare uerba sapientium stimulis et clauis assimilantur? sic enim dicit Salomon : uerba sapientium sicut stimuli, et quasi claui in altum defixi?

Aptissime uerba sapientium, stimulis et clauis comparantur, quia peccatorum culpas nesciunt palpare, sed pungere. Qui enim sunt ueraciter sapientes, eorum procul dubio uerba claui sunt et stimuli,  qui peccatores non blandimentis fouent, sed aspera increpatione redarguunt, et secretas eorum conscientias quasi pungendo, ad lamenta et ad laborem excitant ut corrigantur.

Quid est quod ait : Que per magistrorum consilium data sunt a pastore uno? Qui sunt illi magistri, per quorum consilium data sunt uerba sapientium? aut quis est ille unus pastor a quo data sunt?

Magistri sunt sancti prophete et apostoli. Pastor unus est Deus, a quo data sunt omnia uerba sapientium, quia ipse docuit magistros, id est prophetas et apostolos, et instruxit eorum consilium, quoniam ipse dedit uerba in corde et ore ipsorum.

Quid est quod Ecclesiastes in fine libri sui dicit  : Deum time, et mandata eius custodi. Hoc est omnis homo? Quomodo fieri potest, ut hoc tantum sit omnis homo, id est Deum timere, et mandata eius obseruare? Multo quippe maior est pars eorum hominum, qui nec timent, nec mandata eius obseruant, quam sit illorum qui timent et custodiunt.

uere maior pars est malorum quam bonorum, quia sicut Dominus dicit: Multi sunt uocati, pauci uero electi , et incomparabiliter maior est infidelium multitudo, quam fidelium. Quid ergo uult in hoc loco Salomon demonstrare? Hoc namque demonstrat in his uerbis, quia non est homo qui Deum non timet, et mandata eius non custodit. Quare non est homo? Quia non seruat modum rationemque  sue nature. Que est ratio et modus nature humane? Rationabiliter uiuere, quia inter omnia animalia solus homo creatus est rationale animal, quoniam inter cuncta uere animantia solus accepit homo a Deo rationem et intellectum, ut agnosceret suum creatorem, et diligeret eum ac timeret.  et ore simul et corde laudaret. Quid est Deum timere? uoluntatem eius implere, et bona que facienda sunt, facere. Sic ergo qui Deum non timet, et mandata eius non custodit, non est homo. Quid ergo est? Bestia. Quomodo bestia uocatur? Si est crudelis suis domesticis, uel subiectis, aut uicinis, leo est, non homo. Si autem raptor est, tigris est aut lupus. Si uero est adulter, aut fornicator, aut immundus, canis aut porcus; aut si est stultus, asino comparatur. Fraudulentus itaque et simulator, congrue uulpecule assimilatur. Sic et de ceteris intelligendum est. Quis est ueraciter homo? Ille solus est homo, qui Deum timet, et mandata eius custodit.



PERORATIO.

 Hec de Parabolis Salomonis nos humiliter descripsimus, ne in figuratiuis phantasiis nichil aliud credentes, quam quod secundum uisibilium formationem scriptum inuenimus; sed eruditi potius a figuratiuis ad eorum que uera sunt cognitionem ascendamus.



[IN CANTICA CANTICORUM.]





EXPOSITIO IN CANTICA CANTICORUM.




INCIPIT EPISTOLA HONORII DOCTORIS EXIMII SUPER CANTICA CANTICORUM.


Donum sapientie cum Salomone poscenti HONORIUS, a uero Pacifico postulata consequi.

Quia predecessori tuo beate memorie uenerando abbati C[ONONI] librum Dauid utcunque explanaui, poscis a me, imo iubendo exigis successor eius, librum Salomonis tibi explanari, iustum asserens ut qui patri patris opus magno sudore elaboratum obtuli, tibi quasi filio filii opus stylo elucidatum debeam offerre. Feci itaque quod iussisti, et librum Salomonis qui intitulatur Cantica canticorum multorum ore celebratum, paucorum intellecti reseratum, plano stylo reseraui; ac opus desidiosis obscurum, omnibus studiosis Spiritu sancto illustrante elucidaui,  nichil mihi preter solum laborem ascribens, sententias uero auctoribus [al. auctoritati sanctorum] relinquens.



INCIPIT PROLOGUS IN LIBRUM SALOMONIS QUI DICITUR CANTICA CANTICORUM.

In principiis librorum tria requiruntur, scilicet, auctor, materia, intentio. Auctor, ut noueris nomen scriptoris, utrum ethnicus, an fidelis, utrum Catholicus an hereticus fuerit. Materia, ut scias utrum de bellis an de nuptiis uel de quibus rebus tractat. Intentio, ut cognoscas utrum rem de qua tractat suadeat uel dissuadeat, uel liber lectus quid utilitatis conferat.

Auctor libri huius est Spiritus sanctus, loquens  per uas sapientie, Salomonem huius libri scriptorem qui fuit rex sapientissimus et propheta precipuus. Ideo non legitur lectio libri Salomonis, sed lectio libri Sapientie. Qui Salomon tria uolumina heroico metro edidit, que et in tres partes philosophie, scilicet ethicam, physicam, logicam distribuit. Parabolas namque ethice attribuit, in quibus bonos mores docuit, ut ibi? »Audi, fili mi, disciplinam patris tui, et ne dimittas legem matris tue « Ecclesiasten autem physice assignauit, in quo naturas rerum disseruit, ut ibi: »Omnia flumina intrant in mare, ad locum unde fluunt reuertuntur aque ut iterum fluant .« Cantica canticorum logice contulit, in quibus rationalem animam per dilectionem Deo coniungi uoluit, uel docuit, ut ibi: »Fortis  est ut mors dilectio. Aque multe non potuerunt exstinguere caritatem .« Auctor est equiuocum. Aequiuocum autem dicitur quod unum est in litteratura, sed diuersum in significatione, ut leo. Est enim leo celeste sidus in celo, et leo terrestris bestia in terra, est etiam leo aquatilis piscis in aqua. Est quoque leo, nomen hominis, apostolici scilicet uel imperatoris; est et leo pictura uel sculptura, sic et auctor est equiuocum. Est autem auctor ciuitatis, id est fundator ut Romulus Rome; est et auctor sceleris, id est princeps uel signifer, ut Iudas Christi mortis; est quoque auctor libri, id est compositor, ut Dauid Psalterii, Plato Thymei. Est etiam auctor commune nomen, ab augendo dictum.

 Materia libri est sponsus et sponsa, id est Christus et Ecclesia, ut in Euangelio legitur: »Qui habet sponsam sponsus est .« Et item: »Decem uirgines exierunt obuiam sponso et sponse .« Christus namque per simile dicitur sponsus, quia sicut sponsus sponse carnaliter coniungitur, et unum cum ea efficitur, ita Christus per assumptam carnem Ecclesie associatur, et ipsa per comestionem corporis eius ei incorporatur. Unde et corpus eius scribitur, cuius caput ipse legitur, membraque eius omnes electi, per fidem et dilectionem ei connexi, materia eius sunt.

Hic liber agit de nuptiis que fiunt quatuor modis, scilicet historice, allegorice, tropologice, anagogice. Iuxta historiam fiunt nuptie duobus modis, aut carnis  commistione, aut sola desponsatione. Sola desponsatione, ut Marie et Ioseph. Carnis commistione, ut Salomonis et filie Pharaonis, quam sibi iure copulauit matrimonii, cuius domum auro gemmisque decoratam edificauit. Iuxta allegoriam quoque fiunt nuptie duobus modis. Uno, quo uerbum Dei carnem sibi coniunxit, id est quo Deus humanam naturam sumpsit, quam in dextera Patris exaltatam in solio glorie collocauit: Alio quo Christus Deus homo uniuersam Ecclesiam, id est totam fidelium multitudinem per commistionem corporis sui sibi sociauit. Quam et suo sanguine subarrauit, et lauacro baptismatis lauit, et uariis Spiritus sancti carismatibus dotauit.

Iuxta tropologiam etiam fiunt nuptie duobus modis: Uno, quo anima Christo per dilectionem copulatur;  alio, quo anima quod est inferior uis interioris hominis spiritui, quo est superior uir eius per consensum diuine legis coniungitur, de quo coniugio spiritalis proles, id est bonum opus gignitur.

Iuxta anagogen nichilominus fiunt nuptie duobus modis: Uno, quo Christus resurgens a morte nouus homo celos ascendit, et multitudinem angelorum sibi sociauit; alio, quo adhuc post resurrectionem totam Ecclesiam in uisione deitatis sue glorie copulauit. Tres nuptie leguntur in Euangelio: Prime ibi: »Simile est regnum celorum homini regi, qui fecit nuptias filio suo .« Secunde ibi: »uos similes hominibus exspectantibus dominum suum, quando reuertatur a nuptiis .« Tertie  ibi: »Et que parate erant intrauerunt cum eo ad nuptias .« Prime nuptie erant, quando Rex celi Filio suo, Christo humanam naturam copulauit, ubi thalamus uirginis uterus fuit, de quo, »ut sponsus de thalamo processit .« Ad has nuptias omnes ante legem patriarchas, omnes sub lege prophetas inuitauit. Secunde nuptie fuerunt, quando Christus nouus homo ad celos ascendit, et multitudinem angelorum sibi coniunxit. Ad has nuptias omnes gentes per apostolos conuocauit. Tertie nuptie post iudicium erunt, quando per angelos Ecclesiam in celestem Hierusalem transferet, et in thalamo glorie ipsa deitatis uisione sibi coniunget. Ad has nuptias per prelatos Ecclesie multos uolentes trahit, multos nolentes intrare compellit. De his nuptiis materia huius  libri contexitur, ideo et epithalamium, id est nuptiale carmen dicitur.

Intentio eius est Ecclesiam uel qualibet animam Christi sponsam sponso Christo per dilectionem coniungere. Que dilectio in duo diuiditur, scilicet, in dilectionem Dei et proximi. Dilectio proximi est biformis, uidelicet: »Quod tibi non uis fieri, alii ne feceris ;« et: »Quod uultis ut faciant uobis homines, facite eis similiter .« Dilectio Dei uniformis est, scilicet, ut precepta eius seruemus, ut scribitur: »Si quis diligit me, sermonem meum seruabit .«

Titulus enim huius libri est: Cantica canticorum, id est laus laudum. Sicut enim in lege quedam dicuntur  sancta, quedam uero sancta sanctorum, his sacratiora; ita Cantica canticorum dicuntur, quia omnibus canticis preferuntur. Quedam namque sunt cantica uictorie, ut: »Cantemus Domino ,« quedam gratiarum actionis, ut: »Exsultauit cor meum in Domino .« Sed ista cantica nuptias Christi et Ecclesie canunt, ideo omnia cantica precellunt. Hoc autem distat inter canticum et carmen, quod certa lege metri carmen scanditur, canticum uero modulando canitur. Est autem canticum iucunditas mentis de eternis, et intelligitur bona uita, per quam acquiritur iucunditas eterne exsultationis.

Et sciendum quod hec uerba: »Osculetur me ,« non sunt canticum, sed de cantico agunt,  quia bonam uitam iustorum, que in dilectione constat, canunt. Canticum quippe est uita iustorum. Canticum canticorum est uita perfectorum. Liber est equiuocum. Est enim Liber, Bacchus Deus uini; et est liber homo ingenuus; est quoque liber interior cortex, qui de arbore trahitur; in quo antiqui solebant scribere; unde et librarii dicebantur. Est enim liber in quo legitur. Hic liber est unus de septem agiographie. Sacra igitur Scriptura est bipartita. Diuiditur enim in uetus et Nouum Testamentum. ueteris Testamenti scriptores fuerunt prophete; Noui autem Testamenti scriptores apostoli exstiterunt; utriusque uero auctor est Spiritus sanctus. ueteris, ut legitur aut scribitur: »Audiam quid loquatur in me Dominus  Deus .« Noui, ut legitur: »Non enim uos estis qui loquimini, sed Spiritus Patris uestri qui loquitur in uobis .« uetus Testamentum partitur in tria; in historiam, prophetiam, agiographiam. Historia est que narrat preterita, ut Genesis. Prophetia est que predicit futura, ut Isaias. Agiographia est que tractat eterna, ut Dauid. Sunt autem agiographie septem libri, qui coaptantur septem donis Spiritus sancti, scilicet Iob, Dauid, Parabole, Ecclesiastes, Cantica, liber Sapientie, Ecclesiasticus. Ex quibus Iob ascribitur spiritui sapientie, Dauid spiritui intellectus, Parabole spiritui consilii, Ecclesiastes spiritui fortitudinis, Cantica spiritui scientie, liber Sapientie spiritui pietatis, liber Iesu filii Sirach spiritui timorit. He  sunt septem columne, quibus suffulta est magna domus Sapientie.

Et notandum quod Cantica spiritui sapientie assignantur, quia scientia totius Scripture Canticis includitur.

Preterea notandum quod Cantica in quinto loco agiographie calculum ponunt, quia nimirum quinque gradus amoris sunt, uidelicet uisus et alloquium, contactus et oscula, factum. In primis namque puella placita uisu eligitur, deinde electam amans alloquitur, tertio blando contactu amplectitur, quarto osculatur, quinto res facto peragitur. Sic Deus primitiuam Ecclesiam in patriarchis uisu predestinauit et elegit, dum Abrahe dixit: »In semine tuo benedicentur omnes gentes .«

 In Moyse et prophetis hanc allocutus est, dicens: »Si feceris que precipio tibi, dabo tibi terram fluentem lac et mel .« Hanc presentia assumpte carnis tetigit dicens: »uenite ad me, omnes qui laboratis et onerati estis et ego reficiam uos .« Huic osculum prebuit, dum uictor mortis resurgens pacem amissam ei reddidit, dicens: »Pax uobis .« Adhuc factum restat, quod tunc erit quando peracto iudicio in gaudium Domini sui etiam introducet, dicens: »uenite, benedicti Patris mei, percipite regnum ab origine mundi uobis paratum .

Omnis liber sacre Scripture habet proprias diuisiones et proprias numeri significationes, uerbi gratia, Psalterium diuiditur in tria, et prefert tria seculi  tempora, uidelicet, ante legem, sub lege, sub gratia, quibus omnes iusti contra uitia et peccata pugnauerunt, quorum uictorias psalmi canunt. Qui psalmi in quindecim decadas diuiduntur, que ueluti totidem gradus cuidam scale, ad celum erecte, inseruntur, per quam uictores de ualle lacrymarum scandant ad regna celorum.

Hic autem liber in quatuor partes diuiditur, quia Ecclesia sponsa Christi quam canit, de quatuor plagis mundi, per quatuor Euangelia in thalamum sponsi colligitur, ipso dicente: »uenient et recumbent ab occidente et oriente, a meridie et aquilone, cum Abraham, Isaac et Iacob, in regno celorum .«

Ab oriente est sponsa adducta, quando multitudo  electorum ante legem in fidem patriarcharum est electa, qui crediderunt hoc promissum: »In semine tuo benedicentur omnes gentes ,« id est in Christo. A meridie est sponsa adducta, quando turba populorum sub lege in fidem prophetarum est collecta, qui crediderunt hoc futurum: »Ecce uirgo concipiet et pariet filium, et uocabitur nomen eius Emmanuel, id est nobiscum Deus ,« quod fuit Deus homo Christus. Ab occidente sponsa est adducta, quando multitudo gentium sub gratia per apostolos ad fidem Christi est attracta. Ab aquilone sponsa adducitur, quando sub Antichristo turba infidelium ad fidem conuertitur. Aliter per orientem puerilis etas, per meridiem iuuenilis etas, per occidentem senilis, per aquilonem decrepita accipitur: de  quibus multitudo magna quotidie per fidem et dilectionem in amplexum sponsi colligitur.

Que diuisio in ipso libro per quatuor personas diuiditur, quibus unaqueque pars assignatur, scilicet, per filiam Pharaonis, per filiam regis Babylonis, per Sunamitem, per mandragoram. Quarum due existunt in re, due in significatione. Nam filia Pharaonis realiter est Salomoni in coniugio coniuncta et copulata. Et regina austri, que filia regis Babylonis figuraliter dicitur, realiter in templum Domini uenit auro et argento et gemmis adornata. Sunamitis autem et mandragora, hoc est, puella sine capite, pro sola significatione ponuntur. Filia Pharaonis in curru ab oriente est adducta. Regina austri in camelis a meridie adducta est. Sunamitis ab occidente in quadriga  Aminadab est adducta. Mandragora ab aquilone de agris est collecta, et in manibus aduecta. Filia Pharaonis gens Hebrea fuit, que sub imperio Pharaonis nata creuit; hanc Salomon sibi sociauit, quando Dominus uineam de Aegypto transtulit et in Iudea plantauit; hec in curru sponso adducitur, quia in lege ad cultum ueri Dei perducitur, sed ipsa currum Dei deseruit, et currus Pharaonis ascendit, dum plebs Hebrea, lege Dei derelicta, iussu principum suorum idololatriam arripuit. Reges namque et sacerdotes Isrel currus Pharaonis fuerunt, dum Aegyptiacam idololatriam per aureos uitulos in Bethel populo Dei induxerunt. Siquidem Pharao dicitur denudans uel dissipans, et est diabolus qui eos cultu diuino denudauit, et uariis erroribus dissipauit. Porro hec sponsa  ab oriente uenit, quia primo in mundo cultum Dei suscepit, ipsaque solem iustitie secundum carnem, protulit. Filia regis Babylonis, id est diaboli, est gentilitas. Babylon etenim dicitur confusio, et est hic mundus in quo multis peccatis confusum est genus humanum. Huius rex est diabolus, qui imperat omnibus in peccatis confusis. Cuius filia est gentilitas in confusione idololatrie nata. Sed hec facta regina austri, uenit ad Salomonem, quia Spiritu sancto, quem auster significat, illustrata uenit in celis regnatura ad uerum pacificum Christum. Qui eam in templum Domini adduxit, quare Christus eam templum Dei uiui fecit.

Hec aurum et gemmas in ornatum templi attulit,  quia sapientia et ornamento uirtutum domum Dei, id est seipsam ornauit. uenit autem uecta in camelis, quia docta a philosophis, que ad utiles artes docendas ut cameli ad onera portanda habiles, sed peccatis distorti erant et difformes. Hec quasi de meridie ad sponsum uenit, quia de feruore mundane glorie ad Christi cultum se contulit. Sunamitis autem de occidente uenit in quadriga Aminadab. Suna enim est ciuitas de qua illa Sunamitis fuit, cuius filium Eliseus a morte suscitauit, quia prius seruum cum baculo misit, sed mortuum suscitare non potuit. uenit Eliseus et assimilatus est mortuo, et surrexit continuo. Hic mortuus significat genus humanum. Seruus qui baculum super mortuum posuit, Moyses fuit, qui legis baculum super mortuos in peccatis posuit, que eos magis oppressit, non resuscitauit.  Eliseus, qui dicitur »Dei mei salus« est Christus, nobis a Deo datus salus, hic in similitudine hominum mortalis factus, mortuum suscitauit humanum genus. Porro Sunamitis dicitur »captiua« et est Synagoga adhuc in perfidia a diabolo captiuata. Hec ab occidente sponso adducitur, quia in fine mundi ad fidem Christi conuertetur. Et hoc in quadriga Aminadab. Aminadab erat sacerdos in cuius quadriga arca in Ierusalem est reducta, olim ab allophylis capta. Arca de Iudea ad gentes uenit, quando Christus de Synagoga ad Ecclesiam se contulit. Arca de Ierusalem reducetur, quando sub Elia et Enoch Christus ad Iudeam iam conuersam reuertetur. Aminadab, qui dicitur »populus meus spontaneus,« Christus est; que spontanea morte populo oblatus est.

 Huius quadriga est Euangelium, quo inuectus est per mundum. Rote huius quadrige sunt quatuor euangeliste. Equi autem sunt apostoli, qui hanc quadrigam traxerunt, dum Euangelium Christi per mundum predicauerunt. Unde scribitur: »Ascendes super equos tuos, et quadrige tue saluatio .« Super hanc quadrigam Sunamitis sponso adducitur, quando Synagoga per Euangelium in Christi consortium recipitur. Mandragora uero, hoc est puella sine capite, uenit ab aquilone. Mandragora est herba formam hominis habens, sed capite carens. Et multitudo infidelium intelligitur post Antichristum, cui mandragore caput est amputatum, dum Antichristus occiditur, qui caput omnium malorum scribitur: que tunc ad uerum caput recurrit ab aquilone, id est de  infidelitate, et subditur ei in sanctitate. Hec de agro colligitur, quia de toto mundo hec turba congregatur. In manibus apportabitur, quia per opera uisa Ecclesie associabitur. In his quatuor speciebus materia huius libri uersatur. Series autem totius contextionis libri huiusmodi.



INCIPIT ALIUS PROLOGUS HONORII DOCTORIS EXIMII SUPER CANTICA CANTICORUM.

Imperator superne reipublice uolens habere heredem, genuit sibi Filium cequalem; hunc »constituit heredem uniuersorum, per quem fecit et secula .« Qui ut filios posset habere regni coheredes, desponsauit ei Pater reginam et concubinam, id est angelicam et humanam naturam. Interea quidam  princeps tyrannidem arripuit, et similis Altissimo esse uoluit. Cuius tyrannidi regina consensit, imperatorem deserens, tyranno adhesit, a quo polluta adulterio priuata est regni solio, et cum eodem tyranno eterno damnata exsilio. Cui mox concubina est in dignitate prelata, regnique corone attitulata.

Que corona tunc ideo est dilata, quia nondum erat perfecte ornata. Summus autem ornatus humane nature est obedientia diuini mandati. Regis ergo filius electam ad regni coronam in paradiso, quasi in cubiculo, ornandam collocauit, materiam ornatus preceptum dedit, mandans ut se obedientia ornaret, spondens quod ornatam in aulam et consortium regni reciperet. Hoc emula eius uidens et inuidens, tacta dolore cordis intrinsecus inferiorem sibi in dignitate preferri,  se gloria et honore priuari, incautam callide decepit, ornatum obedientie non sibi prodesse, sed magis obesse, retulit, ornatum, heu! a decepta accepit, dum eam sibi magis quam Deo obedire persuasit!

Unde sponsus offensus, quod a se datum ornatum abiecisset, imo emule sue a se repudiate dedisset, de cubiculo paradisi eam expulit, gratiam suam tam diu interdixit donec amissum ornatum ab emula reciperet, et sic gratiam sponsi et coronam regni speraret. Hoc autem debuit fieri uitiis et concupiscentiis resistendo, et mandatis Dei usque ad mortem obediendo. Hunc obedientie ornatum tunc humana natura recepit, quando Christus obediens Patri usque ad mortem fuit, hoc est obedientiam Deo debitam tam fortiter homo factus tenuit, quod nec morte superatus eam  deseruit. Hunc ornatum sic receptum tam firmiter sponsa postea retinuit, quod nec mille mortibus ab ea eripi potuit.

A paradiso igitur expulsa, pro recipiendo ornatu in mundo errabat, quia adhuc nec legem nec doctorem habebat. Hanc gigantes, quasi latrones, ab emula eius immissi, magis in deuium deduxerunt, et multis uitiorum sordibus polluerunt. Cuius miseriis sponsus condolens hostes eius diluuio deleuit. Ipsam uero Ne quasi pedagogo custodiendam tradidit. Qui Ne eam arce quasi scholis erudiendam inclusit, in qua inter munda et immunda animalia pauco numero delituit. Ibi est docta quod Ne figuram futuri Christi, arca uero typum future Ecclesie preferret, animalia munda essent licite coniugio utentes, immunda animalia  illicite se polluentes. Diluuium autem significaret baptismum, qui esset perditio peccatorum, saluatio iustorum. Coruus de arca egressus et non reuersus, essent heretici futuri, de Ecclesia egredientes, amplius non reuersuri. Columba uero cum oliua reuersa gratia S. Spiritus Ecclesie immissa, uel simplices lapsi ad penitentiam conuersi.

Deinde instinctu emale eius hostes turrim edificant, de qua eam publice impugnant, et ab amore sponsi ad amplexum adulteri, scilicet a cultura Dei ad cultum idoli inclinant; sed ei laboranti sponsus affuit, linguas hostium diuidens confudit, eamque sub custodia Abrahe amici sui in Sara commisit, qui eam de Mesopotamia duxit in terram repromissionis, in  qua audire meruit: »In semine tuo benedicentur omnes gentes .« Et iterum: »Possidebit semen tuum portas inimicorum suorum ,« ibique genuit Isaac heredem mundi. Ibi dicit quod Abraham, quod sonat »pater multarum gentium,« Christum futurum Patrem omnium gentium credentium prefiguraret. Et Sara, quod dicitur »princeps,« Ecclesiam exprimeret, que principatum emule sue in celo obtineret, et quod semen Abrahe Christus sponsus suus foret, in quo omnes gentes benedicende essent. Porte autem inimicorum essent loca lapsorum angelorum, in quibus ipsa locanda esset. Et Isaac, quod dicitur »gaudium« significaret eternum gaudium, quod in hereditate perciperet. Mesopotamia uero quod sonat »inter flumina,« fluxe diuitie seculi,  et labentes mundi honores essent, de quibus Christus Ecclesiam eduxit, et in terram repromissionis, id est, in paradisum introduxit. Unde et procurator Abrahe eamdem in Rebecca de Mesopotamia Isaac adduxit, qui eam in coniugium sumpsit, et duos filios genuit; unum qui a patre benedicitur, alterum qui reprobatur. Cui Rebecce etiam a Domino dicitur: »Due gentes in utero tuo sunt, et duo populi de utero tuo diuidentur, populusque populum superabit, et maior seruiet minori .«

Qui procurator figuram doctorum pretulit, que Rebeccam, quod »patientiam« sonat, id est Ecclesiam multa pro Christo passuram de Mesopotamia, id est, de fluxis rebus seculi eductam, ad Isaac, quod »gaudium« dicitur, id est ad Christum uerum gaudium  perduxit. Duo filii sunt duo ordines Ecclesie, scilicet clericalis, qui ad diuina officia benedicitur, et laicalis, qui ab hoc officio arcetur. Duo populi sunt spiritales et carnales in Ecclesia. Ex quibus carnalis maior numero, seruit spiritali minori numero. Deinde in Lia et Rachel Iacob commendatur, quarum una fecunda, altera diu sterilis fuit; demum illum genuit qui Aegyptum a periculo famis saluauit, unde et Saluator mundi dictus est. Iacob qui dicitur »luctator,« uel »uidens Deum,« est Christus, qui cum diabolo pro sponsa luctamen iniit et uicit, et semper Deum Patrem uidet. Due sorores sunt due uite in Ecclesia, actiua scilicet et contemplatiua. Actiua fecunda in carnalibus, contemplatiua sterilis in spiritualibus, cui tamen filius erit, qui mundum a  fame uerbi Dei saluabit, uerus Saluator mundi. Post hec famen passa Aegyptum ingreditur, a Pharaone seruituti subiicitur, cui clamanti Moyses doctor ac ductor in auxilium mittitur, qui sanguine agni eam de Aegypto redemit, cum spoliis Aegypti per mare Rubrum eduxit, hostes insequentes submersit; in deserto diuina lege imbuit, tabernaculum de spoliis Aegypti facit, pane celi et aqua de petra producta reficit. Quam iehsu Naue suscipiens, in terram repromissionis introducit, deuictis hostibus terram eorum in possessionem ei distribuit. Per hec est docta, qua tamem uerbi Dei patiens obscure Phariseorum doctrine esset inuoluenda, et sic a diabolo multis erroribus subiicienda, donec uerus doctor Christus adueniret, qui eam sanguine suo, quasi agni immaculati,  de errore et potestate diaboli redimeret. Qui ueniens baptismate eam abluit, peccata quasi hostes in mari obruit, Euangelica doctrina erudiuit, corpore et sanguine suo refecit, secularem sapientiam quasi spolia Aegypti in arma iustitie conuertit, dum per hanc contra hereses pugnare eam docuit. Quam adhuc uerus iehsu, id est Saluator, in terram repromissionis, id est in paradisum introducet, et hostibus eius, scilicet demonibus et persecutoribus damnatis, mansiones regni celestis cuique pro meritis distribuet.

Pro hac quoque sponsa Samson Gaze includitur, ab hostibus obsidetur, sed fractis foribus et perterritis hostibus uictor egreditur, et montis cacumine excipitur. Samson quod dicitur »sol,« est Christus sol  iustitie, qui pro sponsa Ecclesia sepulcro uel inferno includitur, a custodibus obsidetur, sed portas inferni constringens demones perterruit, de sepulcro surgens milites fugauit, celi cacumen uictor penetrauit. Hanc nichilominus Dauid in solatio deambulans uidit nudam, Urie coniunctam doluit, quo occiso eam sibi copulauit, de qua uas sapientie genuit Dauid, quod dicitur »desiderabilis,« est Christus totus desiderabilis, qui in solario celi in Patris gloria manens, gentilitatem uirtutibus et stola immortalitatis denudatam uidit, et diabolo sociatam doluit. Urias dicitur etiam »lux Dei mei,« et significat diabolum, qui se transfigurat in angelum lucis, huncque in idololatria ense predicationis occidit, Ecclesiam sibi socians; filios ex ea sapientie amatores genuit. Qui Dauid omnia  mysteria sponsi et sponse Christi, scilicet et Ecclesie in Psalterio decachordo precinuit. Et Christus sensum Ecclesie aperuit ut intelligeret omnia, que in lege et prophetis et Psalmis de eo scripta sunt Post Dauid hanc Salomon in filia Pharaonis sibi copulauit, hanc in regina austri in templo Domini suscipiens multis muneribus dolauit. Quod templum ipse de tribus materiis, scilicet de sectis lapidibus, de lignis cedrinis, de puro auro edificauit. Hancque in Parabolis ethicam, in Ecclesiaste physicam, in Canticis theologicam docuit. Salomon, quod sonat »pacificus« est Christus pax uera, omnia in celis et in terris pacificans , qui primitiuam Ecclesiam de Aegypto uenientem, quasi filiam Pharaonis sibi in fide copulauit. Ecclesiam de gentibus uenientem,  quasi reginam austri suscipiens sue fidei associauit, quam uariis carismatibus dotauit. Hanc quoque in templo celi recipiet, quod de tribus materiis, uidelicet de tribus ordinibus sanctorum, id est coniugatis, continentibus et uirginibus construet. Coniugati quippe in Ecclesia sunt quasi lapides secti, qui sunt in sex operibus misericordie perfecti. Continentes sunt ut lingua cedrina, quorum opera sunt imputribilia. uirgines autem ut aurum purum sunt, que pura castitate et uera caritate fulgescunt. Huic multa in parabolis locutus est ut scribitur »Loquebatur iehsu turbis in parabolis .« Multa de naturis ei disseruit, theologicam per omnia protulit cum celestia docuit. Deinde sponsa in Babylonem captiuatur, sed a rege Cyro cognomento Christo a captiuitate laxatur, et a  Iesu sacerdote ad Ierusalem reuocatur. Per hoc docetur quod Ecclesia in membris suis in multas hereses et uaria uitia captiua ducitur, in quibus coram Deo et angelis confunditur, sed penitens a Christo Iesu uero sacerdote soluta, ad Ierusalem, id est Ecclesiam, uel ad celestem Ierusalem reuertitur. Pro hac Machabei usque ad mortem certauerunt et martyres pro Ecclesia sanguinem fuderunt. Post tot et tanta mala, post tot et tantos labores, post tot et tantas miserias, ipse sponsus sponsam suam, in periculis constitutam, uisitauit, amissum ornatum obedientia sua receptam reddidit, baptismate a sordibus abluit, doctrinis, signis, et exemplis uestiuit. uitulum saginatum, hoc est seipsum, ad conuiuium eius occidi  permisit, sanguine suo eam ornauit, signo crucis consignauit. Paranymphis, id est apostolis eam commendauit, ipse parare nuptias in celum abiit. Porro paranymphi susceptam signis et doctrinis usque ad ipsam mortem decorauerunt, martyres eorum successores sanguine suo eam illustrauerunt, doctores multis scripturis eam ornauerunt. Perfecte autem ornatam frequentia angelorum hanc sponso in celestem aulam coronandam adducet, quam in solio glorie collocatam coheredem regni sui faciet.

Et hoc magnopere notandum, quam multis malis eam tyrannus et emula eius sepe tentauerunt, quot modis, quot dolis, quot insidiis, quot artibus eam ab amore sponsi auertere conati sunt et non ualuerunt. Et ut pauca de pluribus replicem, in primis eius signiferum  Abel inuidiose strauerunt, per gigantes multa nefaria ei intulerunt, patriarchas uero uariis modis afflixerunt. Ioseph alumnum eius per fratres uenditum, carceri mendaciter incluserunt, ipsam in Aegypto peregrinantem uariis cruciatibus per Pharaonem et eius populum afflixerunt, et filios eius crudeliter necauerunt.

De Aegypto egredientem consiliis et armis impiorum impugnauerunt, in terram promissionis positam sub iudicibus et regibus multis bellis uexauerunt. Prophetas eius diuersis penis occiderunt, Machabeos crudeliter lacerauerunt, sub apostolis et eorum successoribus omnia membra Ecclesie exquisitis et inauditis penis per Iudeos et gentiles discerpserunt, mille mortibus necauerunt, demum per hereticos falso  dogmate, per falsos Christianos simulatione ubique uexauerunt. Et in his omnibus ei non preualuerunt.

Adhuc sub Antichristo eorum omnibus modis tentationum instabunt, ut eam ab amore sponsi auertant,  ut promissam coronam perdant et minime preualebunt, quia ipsa eternam gloriam pro patientia, ipsi uero eternum supplicium pro inuidia subibunt.

Hanc adhuc paruulam ante legem patriarche figuris de Christo erudierunt, sub lege prophete Scripturis ad honestatem informauerunt. Hanc nubilem sub gratia apostoli signis, doctrinis et exemplis ornauerunt. Hanc adhuc chorus angelorum in letitia et exsultatione ad ducet in templum Regis, quam Rex glorie gloria et honore coronabit, in thalamo gaudiis copulabit, quando ei seipsum ut est Patri cequalis manifestabit.

Huius sex etatum incrementum per diuersa seculi tempora distinguitur. Nam infantia eius fuit ab Adam usque ad Ne, eius pueritia a Ne usque ad Abraham, eius adolescentia ab Abraham usque ad Dauid, eius  iuuentus a Dauid usque ad captiuitatem Babylonie eius senectus a captiuitate Babylonie usque ad Christum, eius decrepita a Christo usque ad finem mundi. De his actibus, de his etatibus, de his temporibus, talis sponse contexitur liber huius Scripture.

Nec hoc pretereundum quod filia Pharaonis habet in comitatu patriarchas, et prophetas, et omnes iustos ab Abel usque ad latronem. Filia autem regis Babylonis habet in comitatu apostolos, martyres, confessores, uirgines et omnes electos a centurione qui dixit in Euangelio: »uere Filius Dei erat iste ,« usque ad Eliam et Enoch. Sunamitis uero habet in comitatu omnes qui sub predicatione Elie et Enoch, et sub persecutione Antichristi pro Christo sanguinem fuderint, uel in fide Christi obierint.  Mandragora autem habet in comitatu omnes qui post mortem Antichristi per totum orbem ad penitentiam conuersi fuerint. His taliter prelibatis ad ipsam litteram accedamus, cuius accessus talis est.



TRACTATUS PRIMUS.


 Filius regis Ierusalem desponsauit sibi filiam regis Babylonis per quatuor nuntios. Quibus illa respondit. Quis est Dominus uester? at illi: Dominus noster est Rex regum et Dominus dominantium, Rex glorie et princeps pacis. Et illa: Est pulcher? At illi: Eius pulchritudinem sol et luna mirantur, quia  est speciosus forma pre filiis hominum , et totus desiderabilis, in quem angeli desiderant prospicere . Et illa: Est potens? Et illi: Potestas eius a mari usque ad mare . Et illa, est diues? Et illi: Glorie et diuitie in domo eius, et torrente uoluptatis potabit eos . Et illa: honoratur muneribus? At illi: Reges Tharsis et insule munera offerent, reges Arabum et Sabadona adducent . Et illa: Que est eius seruitus. Et illi: Omnes gentes seruiunt ei . Et illa: Que est laus eius? Et illi: Omnes gentes magnificant eum .

His auditis, respondit, ipse Dominus uester, ueniat et osculetur me osculo oris sui , et loquatur mihi, que sibi placeant, et faciam uoluntatem  eius. Rex celestis Ierusalem est Deus, cuius filius est Christus, rex Babylonis huius mundi est diabolus, ut scribitur: Princeps huius mundi iudicatus est . Huius filia fuit humana natura, imitatione peccati facta.

Quatuor quippe modis dicitur pater in Scripturis,  duobus generatione, et duobus imitatione. Generatione dicitur Adam pater huius generis, et Abraham pater Isaac; imitatione dicitur Deus Pater iustorum, ut ibi: Estote perfecti ut sitis filii Patris uestri qui in celis est . Et iterum: Unus est Pater uester qui in celis est . Item imitatione dicitur diabolus pater malorum, ut ibi: uos ex patre diabolo estis . Hunc imitando in malo humana natura facta est filia eius. Hanc Filius Dei desponsauit, dum patriarchis innotuit, quia humanam naturam in se assumere disposuit. Internuntios misit dum prophetas hoc humano generi nuntiare uoluit; qui quasi prenuntii facti sunt dum gloriam regni eius et potentiam et alia insignia in mundo preconati sunt. Sed duobus  modis sponsa Christi accipitur, scilicet humana caro quam accepit, et Ecclesia quam sibi incorporauit. Humana quippe natura ei nupsit, dum carnem in deitatem assumpsit. Ecclesia ei adhuc nubet, dum eam in societatem regni recipiet. Hec in duo quasi in duas personas diuiditur, scilicet in Synagogam et gentilitatem. Ad istam prophete fuerunt internuntii. Ad illam uero apostoli sunt missi. Sed de his duabus una sponsa, uidelicet catholica Ecclesia, Christo per internuntios est adducta, que ei per humanam naturam est nupta. Hec igitur sponsa aduentum sponsi desiderans dicit.



CAPUT PRIMUM.

uERS. 1.---Osculetur me osculo oris sui. Ac si dicat internuntiis. Qui toties me per uos salutauit, qui  tot secreta per uos mihi mandauit, ipse ueniat et suo osculo me salutet, et proprio ore uoluntatem suam mihi aperiat.

Sacra Scriptura quatuor modis intelligitur, scilicet historice, allegorice, tropologice, anagogice. Quod per mensam propositionum panum in tabernaculo exprimitur, que quatuor pedibus fulcitur. Tabernaculum est Ecclesia, in qua Christo militatur. Mensa est sacra Scriptura, in qua est propositio panum, id est refectio animarum. Quatuor pedes sunt quatuor intellectus, uidelicet historia, cum res sicut gesta est narratur. Allegoria, cum de Christo et Ecclesia res exponitur. Tropologia ad animam et spiritum refertur. Anagoge, cum de superna uita intelligitur.

 Ezechiel in uisione Dei, qua uniuersum Ecclesie statum futurum preuidit, inter cetera rotam in medio rote uidit . Que quatuor facies habuit, et spiritus uite erat in rotis . Hec rota est Scriptura sacra. Rota in rota est noua lex in ueteri latens. Quatuor facies sunt quatuor intellectus, scilicet historicus, allegoricus, tropologicus, anagogicus. Spiritus uite est in rotis, quia doctrina uite eterne latet in Scripturis. In historia res, prout est gesta notatur. In allegoria uero interpretatio nominum consideratur. In tropologia comparatio rerum gestarum inuestigatur. In anagoge uero similitudo rerum pensatur. uerbi gratia. Historia est quod Salomon dicitur pacificus, et fecit templum in Ierusalem septem annis. Allegoria est quod Salomon dicitur  pacificus et est Christus. Ierusalem uisio pacis et est Ecclesia, quam Christus fecit sibi templum ex septem donis Spiritus sancti. Tropologia autem est quod sicut Salomon ex lignis et lapidibus templum construxit, ita quisque fidelis in anima sua templum Deo ex bonis operibus et exemplis sanctorum facit. Anagoge uero est quod sicut Salomon ex pretiosis lapidibus templum in Ierusalem fecit, ita Christus in celesti Ierusalem ex uiuis lapidibus, id est ex omnibus electis templum instituit. Est ergo historia hec. Filia Pharaonis Salomoni coniungenda respondit internuntiis eius amore deuicta: Nolo per uos nuntios ulterius salutari, ipse Salomon osculetur me osculo oris sui. Allegoria uero est, Salomon  est Christus, filia Pharaonis Ecclesia, que internuntiis, id est prophetis respondit dicens: Qui iam dudum per uestrum os me osculatus est consolando et pacem promittendo, ipse tandem osculetur me osculo oris sui, id est toties promissus per prophetas, tandem aliquando incarnetur et presentia sua me osculetur, et proprio ore pacem olim amissam mihi redditam loquatur. Osculum dicitur quasi oris poculum. Per osculum quippe pax, per os uerbum Patris, id est Filius intelligitur. Deus quasi alieno ore osculatus est sponsam, quando olim multifarie multisque modis locutus est patribus in prophetis . Quasi proprio ore osculatus est eam, quando nouissime diebus istis locutus est in Filio  dicens: Pax uobis . Quod  est dicere pacem et gratiam, quam in paradiso per diabolum amisistis, per Filium meum uobis iam redditam noueritis. Primus etiam homo propter inobedientiam de paradiso expulsus perdidit pacem et gratiam Dei humano generi, Primitiua igitur Ecclesia, scilicet Abel et alii iusti usque ad Abraham, deinde patriarche, usque ad Moysen, ab hoc prophete usque ad Ioannem Baptistam, preuidentes in spiritu hanc pacem per Christum reddi, optant eum citius incarnari. Siquidem mox eo nato angeli nuntiauerunt pacem redditam dicentes: Pax hominibus bone uoluntatis . Dicit ergo sponsa: Osculetur me osculo oris sui. Ac si aperte dicat: Sponsus meus qui me de paradiso propter amissum ornatum offensus expulit, et gratiam suam mihi interdixit,  ipse mihi nunc per assumptam carnem iungatur, et per ipsum mihi ornatus, et osculum pacis reddatur. In osculo etenim caro carni iungitur, et spiritus spiritui sociatur, ita Christus per carnem est Ecclesie coniunctus, et Ecclesia eius diuinitati per spiritum sociata. Per tactum quoque carnis amor proximi, per tactum autem spiritus dilectio Dei exprimitur, per que Christus Ecclesie coniungitur. Aliter humana natura sponsa designata, pro angelica natura desiderans deificari dicit: Osculetur me osculo oris sui. Quasi dicat: Dei Filius sponsus mihi promissus ueniat, et me humanam naturam osculando sibi coniungat, et uiam salutis proprio ore doceat. Pre nimio desiderio ad absentem loquitur, quem presentem et se osculantem alloquitur dicens:  Meliora sunt ubera tua uino. Hoc est documenta tua que sunt ut lac, nutrimenta puerorum suauiora sunt aliis doctrinis, que non fouent, sed occidunt simplices, enecant pueros.

Tropologia autem hec est. Fidelis anima sponsa Christi cogitans ubi fuerit, ubi erit, ubi sit, ubi non sit, scilicet quod in originali et actuali peccato fuerit, quod in tremendo iudicio Dei erit, quod in uanitatibus seculi sit, quod in eterna beatitudine non sit gemens et tremens dicit: Osculetur me osculo oris sui. Ac si dicat: Ille qui in mea carne in dextera Patris sedet, meus aduocatus, iustus Iudex me de peccatis dolentem, de iudicio suo trementem, uisitando osculetur, et pace signo  amicitie quam proprio ore penitentibus promisit, me osculetur.

Anagogice uero sic: Ecclesia hic peregrinans et ad illam patriam suspirans dicit: Osculetur me osculo oris sui. Quasi dicat: Ille qui mihi quotidie in Scripturis loquitur et gaudia eterna repromittit, ipse aliquando principaliter in iudicio appareat, et pacis gaudia proprio ore tribuat dicendo: uenite, benedicti Patris mei, percipite regnum quod uobis paratum est ab origine mundi .

Ad absentem loquitur ut maior affectus exprimatur. Scriptura huius libri dicitur drama, quod est amatoria cantilena, que ab amantibus canitur absque personis; unde et illud canticum dicitur dramaticum, ubi diuerse persone introducuntur, nec tamen  nominantur. Sicut in hoc libro a diuersis personis absque nomine laudes canuntur. Cantus sponse precessit.


Sequitur cantus sponsi.

uERS. 1, 2.---Quia meliora sunt ubera tua uino, fragrantia unguentis optimis. Hoc historice sic intelligitur: Salomon filiam Pharaonis ad se uenientem osculo suscipiens dixit: Tu desiderasti meum osculum, et ego osculor te, fruens uberibus tuis: quia meliora sunt ubera tua uino, fragrantia unguentis optimis. Quod est dicere: Magis uolo uberibus tuis perfrui, quam uino inebriari uel optimis unguentis deliciari.

Allegorice autem sic exponitur: Christus in carne  adueniens, dicit sponse: Tu petiuisti a me osculari, et ego presentia mea osculor te, hoc est dulcedine mea tangam te et pacem amissam reddam tibi, fide et dilectione iungar tibi, et paries mihi filios, regni Patris coheredes, quos uberibus tuis lactabis, quia meliora sunt ubera tua uino, fragrantia unguentis optimis. Hic liber spiritalis est, et spiritualiter spiritibus in corpore positis per similitudines corporeas loquitur. Tota Ecclesia est quasi unum corpus, cuius caput est Christus , caput autem Christi Deus ; membra autem huius corporis sunt diuersi in ecclesia ordines, ut puta oculi sunt doctores ut apostoli, aures obedientes ut monachi, nares discreti ut magistri, os bona loquentes ut presbyteri, manus alios defendentes ut  milites, pedes alios pascendo portantes ut rustici, dicente Apostolo: Ipse dedit quosdam apostolos, quosdam prophetas, alios pastores, alios doctores in edificationem corporis Christi , id est Ecclesie huius ubera sunt duo Testamenta, de quibus rudes anime lac doctrine sumunt, sicut paruuli lac de uberibus matrum sugunt.

uinum autem quod inflat bibentes et inebriat, est secularis sapientia, que se sumentes dementat et inflat ut dialectica. Scientia quippe secularis inflat, caritas uero edificat , id est spiritualis scientia. Dicit ergo: meliora sunt ubera tua uino, id est doctrina de duobus Testamentis tuis, uidelicet operibus, prolata, qua filios tuos in fide paruulos lactas et nutris, melior est. Hoc est: Magis mihi  placet quam doctrina phariseorum, quamuis unum Deum docentium. Quod dicit meliora probat etiam illa esse bona, quia utilia. Liberales quippe artes sunt utiles, quia sunt instrumenta sacre Scripture, ut mallei fabro et arma contra hereticos. Sed tamen meliora sunt sacre Scripture testimonia, per auctoritatem prolata, fragrantia unguentis optimis, id est redolentia Spiritus sancti donis: bonum unguentum ad litteram est, quod de agrestibus herbis confectum exteriora uulnera sanat; melius unguentum quod de melioribus speciebus confectum intercutaneum morbum curat; optimum unguentum quod de pretiosis speciebus ut de nardo compositum internos dolores fugat, uel corpus a putredine seruat, ut illud Marie in Euangelio, quod super caput Christi fudit.

 Ad spiritualem autem sensum bonum unguentum est oleum infirmorum, quo infirmi in Ecclesia unguntur; melius unguentum oleum sanctum, quo reges et sacerdotes unguntur; optimum unguentum chrisma, quo Christiani in regnum et sacerdotium Christi unguntur.

Tropologice uero bonum unguentum est lex naturalis: Quod tibi non uis fieri alteri ne feceris, per quam placuit Abel, Enoch et alii; melius unguentum lex scripta, ut: Non occides , etc.; optimum unguentum sub gratia, ut: Nolo mortem peccatoris, sed ut conuertatur et uiuat .

Allegorice autem bonum unguentum est remissio peccatorum in baptismate per Spiritum sanctum; melius unguentum bona uita post baptismum per  gratiam Spiritus sancti, ut sobrie, pie et iuste uiuamus; optimum unguentum septem dona Spiritus sancti, scilicet spiritus sapientie et intellectus, consilii et fortitudinis, spiritus scientie et pietatis et timoris Domini. Lacte talis doctrine fragrant ubera matris Ecclesie.

Anagogice sic de anima accipitur: Anime iudicium timenti, et pacem a iudice petenti, dicit Sponsus, qui et iudex: Quia penitendo osculum pacis a me poscis, ego osculabor te, peccata remittendo, et pacem beate uite tribuendo, quia meliora sunt ubera tua uino, fragrantia unguentis optimis. Duo homines leguntur, exterior et interior. Exterior constat in tribus, scilicet in corpore, uita, et in sensu exteriori.  Interior quoque similiter constat in tribus, uidelicet in sensu interiori, in ratione et intellectu. Corpus constat ex quatuor elementis, id est ex terra, aqua, ere, et igne, et hoc habemus commune cum lapidibus. uita est uis anime que uiuificat corpus, et hanc habemus communem cum herbis et arboribus. Sensus est uis anime que corpus sensificat, et hoc habemus commune cum bestiis et omnibus animantibus. Qui sensus est quinquepartitus, scilicet uisus, auditus, odoratus, gustus et tactus. uisu quippe colores, auditu sonos, odoratu odores, gustu sapores, tactu dura et mollia discernimus. Sensus interior est uis anime, quo preterita, presentia, futura imaginamur. Ratio est uis anime, qua imaginum genera et species discernimus. Intellectus est  uis anime, quo incorporea, ut est dilectio et sapientia, intelligimus. In his tribus consistit interior homo, in quo nichil commune cum bestiis habemus. In hoc imago Dei exprimitur, et huic Spiritus sanctus in Scripturis loquitur. Hoc autem differt inter imaginem et similitudinem, quod imago est in essentia nature, similitudo uero in imitatione boni uel mali; imaginem Dei natura aliter habemus, similitudinem peccando perdidimus. Sicut ergo exterior homo habet sua membra sibi congrua, ita interior homo habet sua membra sibi conuenientia. Eius itaque uerba sunt sapientia et scientia, quibus sic indoctos satiat, ut mater uberibus filios lactat. uinum autem quod mentem subuertit est cura exterior, qua fratribus ministrare et ecclesias Dei honorare et  exornare sollicita sit. Sed meliora sunt ubera eius uino, quia magis placet Deo doctrina qua indoctos ad uirtutes informat, quam cura qua ecclesias casuras exornat. Hec ubera optimis unguentis fragrant, quia sapientia et scientia que indoctos lactant, donis Spiritus sancti exuberant.

Anagogice autem sic exponitur. Ecclesie ad supernam patriam suspiranti dicit Christus, Pater futuri seculi: Quia uultum presentie mee tantopere desideras, et osculum uere pacis a me in tantum postulas, ego te osculabor, id est eternam pacem tibi cum angelis dabo, et meipsum tibi ueram pacem manifestabo, quia meliora sunt ubera tua uino. Duo Ecclesie ubera sunt duo caritatis precepta, quibus filios suos in actiua uita et contemplatiua  informat, ne malum pro malo alicui, sed bonum reddant. uinum autem est legalis austeritas, que precipit oculum pro oculo, et dentem pro dente reddi, et qui occiderit occidi. Sed ubera Ecclesie meliora sunt uino, quia clementia caritatis magis Deo placet, quam seueritas legalis. Hec ubera sunt fragrantia unguentis optimis, quia precepta caritatis redolent plena sancti Spiritus donis.

uERS. 2.---Oleum effusum nomen tuum, ideo adolescentule dilexerunt te. Sponsus a Patre missus ad sponsam uenit unctus, ut et sponsam ungat.

Iuxta historiam intelligitur quod filia Pharaonis, Salomonem osculans, senserit odorem olei ex unctione regali, et dixerit: Oleum effusum nomen  tuum. Hoc est: Sicut caput tuum ex oleo unctionis effuso redolet, ita fama regalis nominis tui uel pacis ubique refulget. Ideo iuuencule diligunt te. Quod si in re ita non fuit, quod tamen ita esse potuit, utique in significatione fuit.

Iuxta allegoriam uero: postquam sponsus per osculum suum ubera sponse ad alendos filios unguento repleuit, hoc est, postquam Christus per incarnationem suam dona Spiritus sancti ad docendos filios effudit, illa exsultans dixit: Oleum effusum nomen tuum. Oleum, dum in uase latet, non redolet, effusum uero redolet; sic Christus, dum in sinu Patris latuit, quasi nullum dedit odorem; dum uero effusus in carne apparuit, nomen eius, id est cognitio, toti mundo innotuit. Nomen eius est Christus, quod est unctus,  quod olim in synagoga latuit, ubi soli reges et sacerdotes oleo ungebantur, et tantum in Iudea notus erat Deus. Hoc nunc in Ecclesia est effusum super omne genus hominum, qui oleo et chrismate in regnum et sacerdotium Christi unguntur. Unde et a Christo Christiani dicuntur, et hoc nomen nunc a solis ortu usque ad occasum est laudabile.

Nomen quoque eius est iehsu, quod est Saluator. Hoc nomen in Ioseph, qui saluator mundi dictus est, latuit, qui Aegyptum a fame saluauit. Hoc in Iesu Naue duce populi Dei latuit, qui populum redemptum in terram repromissionis introduxit; hoc etiam in Iesu sacerdote latuit, qui populum a captiuitate in Ierusalem reduxit; sed hoc nomen effusum est, dum omnibus gentibus patuit, quod ipse uerus Saluator  fuit, qui mundum a periculo famis uerbi Dei saluauit, et qui redemptum populum in terram repromissionis, id est in paradisum introducet, et uerus rex et sacerdos populum a captiuitate diaboli ad celestem Ierusalem reducet.

Nomem Iesu in uniuersa terra predicatur, quia per hoc omnis oleo baptismatis signatur, et nomen Moysi olim celebre uix nunc ab aliquo auditur, quia lex occidens iam aboletur. Dicit ergo: Oleum effusum nomen tuum. Quasi dicat: Sicut oleum effusum bene redolet, sic fama nominis Christi incarnati ubique refulget.

Item oleum habet sex insignia. Oleum enim dicitur misericordie, et oleum est signum pacis, et oleum fouet infirmos, et sanat uulnera, et lumen lucernis  ministrat, et omnibus liquoribus supereminet. Hoc Christum designat, qui est nostra misericordia, et pax nostra, qui nos infirmos predicando fouit, uulnera peccatorum per sua uulnera curauit, signis et miraculis lumen prebuit, omnibus sanctis supereminet.

Dum sponsa sponsi osculis fruitur, adolescentularum chorus ingreditur, a quibus hymnus canitur, quia dum Ecclesia Christum suscepit, turba fidelium ubique accurrit, que laudes susceptori suo canit. Unde subditur: Ideo adolescentule dilexerunt te, id est anime fidelium fide et dilectione obsequuntur tibi.

Iuxta tropologiam autem fidelis anima nomen  suum ut oleum effundit, dum famam bone actionis quasi bonum odorem proximis per exemplum diffundit. Hoc oleum in uase latet, dum nullum bonum opus coram proximis lucet.

His precipitur: Luceat lux uestra coram hominibus, ut uideant opera uestra bona et glorificent Patrem uestrum qui in celis est  Hanc animam adolescentule diligunt, quia fideles anime in bono eam imitantur.

Iuxta Anagogen uero Ecclesie ad celestia ambulantis nomen ut oleum effunditur, quando pro odore et luce bonorum operum in celum sicut Christus recipitur, et eam sancti et angeli diligunt, quia in eternum cum ea de oleo exsultationis, id est Christo et Spiritu sancto exsultabunt. Hoc nomen nunc  quasi in uase ut oleum latet, quandiu ipsa in hoc mundo peregrina manet. Adhuc subiungitur uox sponse.

uERS. 3.---Trahe me post te. Hic subintelligitur, quod Salomon postquam filiam Pharaonis osculo excepit, in domum quam sibi edificauerat ascenderit, ipsaque eum comitari uoluerit, ita dixerit: Trahe me post te. Subiiciunt adolescentule, scilicet puelle eius: Curremus in odore unguentorum tuorum. Hoc est, nos post te curremus quo odorem unguentorum tuorum senserimus. More illius terre loquitur, ubi nobiles femine solent sibi unguenta adhibere, quorum odoramine magis possint maritis placere, ut de Esther et Iudith legitur.

Allegorice autem: Postquam Christus nomen Christianitatis  super omne genus humanum fudit, et odore olei Spiritus sancti adolescentulas, id est fideles animas ad amorem sui attraxit, per duram uiam reuersus est in celum, parare sponse eterne dulcedinis conuiuium. Quem illa per eamdem uiam sequi uolens, nec ualens clamat: Trahe me post te. Quod est dicere: Da uires posse tua uestigia per hanc uiam sequi per quam ad gloriam precessisti. uia Domini est, prospera mundi non appetere, et aspera patienter pro eo pati. Per hanc uiam ipse ingressus est ad gloriam. Cum enim Iudei uellent eum regem constituere, fugit; cum uellent eum crucifigere, ultro se obtulit. Per hanc se sequentibus ire precipit dicens: Si quis uult post me uenire, abneget semetipsum et tollat crucem suam et sequatur me , id est imitetur me. Per hanc uiam nemo graditur, nisi trahatur, sicut scriptum est: Nemo uenit ad me, nisi Pater traxerit illum . Deus nos ad se duobus modis trahit et duobus modis impellit. Trahit nos; promissionibus dulcedinis superne patrie; impellit nos minis ignis gehenne.

Trahit nos quoque diuersis donis; impellit nos uariis flagellis. Sic Moyses traxit populum promittendo regum diuitias, Pharaonem impulit uerberibus. Quosdam trahit Deus nolentes, cum eos gratia sua preuenit inspirando ut bonum uelint. uolentes subsequitur iuuando, ut bonum possint. Ergo gratia est cum preuenimur ut uelimus, libertas si sponte sequimur, captiuitas si sequi abnuimus, fragilitas si  sequentes relabimur, meritum si sequendo non deficimus, et hoc non nobis, sed gratie ascribimus, premium eternum, gaudium uniuerse Ecclesie per mundum uniuersum, que unam Ecclesiam catholicam constituunt.

Adolescentule sunt quasi nouelle, quia per baptisma et gratiam Spiritus sancti renouate. Dicit ergo Ecclesia sponso, id est Christo: Trahe me post te. Per gratiam imitandum dicunt adolescentule, id est Ecclesie eius filie, Curremus et nos fide et dilectione, in odore unguentorum tuorum, id est in consideratione miraculorum tuorum uel in fama operum tuorum, uel in fide eternorum bonorum.

Tropologice fidelis anima, bonum uolens, et per se non ualens, clamat Christo: Trahe me post te.  Hoc est, da gratiam ut post tua uestigia ad te, qui es uia, ueritas et uita, ueniam. Nullus enim homo ad penitentiam conuertitur, nisi per gratiam trahatur.

Anagogice Ecclesia peregrinans, superna appetens, et per se assequi non ualens, clamat: Trahe me post te. De hoc mundo ad celestem gloriam, ut te in illa facie ad faciem uideam, quia nullus per se ad illam peruenire poterit, nisi gratia et dextera Dei illum traxerit.

uERS. 3.---Curremus in odore unguentorum tuorum. Ecclesia, in fide et opere perfecta, dicitur sponsa digna coronari et in thalamo glorie collocari. Imperfecti autem adhuc in fide dicuntur adolescentule. Hi omnes dicunt sponse, scilicet perfectis in Ecclesia: Curremus in odore unguentorum tuorum. Hoc  est, precede nos, uiam Domini faciendo et docendo, et nos sequemur odorem unguentorum tuorum, id est imitabimur exempla operum tuorum; unguenta quippe Ecclesie, ut superius diximus, sunt uaria dona Spiritus sancti, odor unguentorum fama bonorum operum. Per hoc quod dicit curremus, innuit nobis festinandum ad uitam dum tempus habemus, ut scribitur: Currite dum lucem habetis, ne tenebre uos comprehendant . Sponsa sponsi lateri iuncta ingreditur, post eam famule ingrediuntur, quia perfecti exemplis precedunt, alii imitando sequuntur. Quod ad tropologiam sic refertur: Cum uiderint lapsi aliquem perfecte conuersum, dicunt: Curremus in odore unguentorum tuorum hoc est, nos imitabimur tuum exemplum.

 Anagogice autem sic: Quique feruentes amore celestis patrie dicunt Ecclesie, ad superna festinanti: nos curremus post te, de uirtute in uirtutem in odorem spiritualium gaudiorum.

uERS. 3.---Introduxit me rex in cellaria sua. Sponsa in penetralia sponsi ingressa reuertitur ad iuuenculas, et nuntiat eis ut currant, ut et ipse introducantur. Tradunt Hebrei quod Salomon hunc librum in honorem filie Pharaonis fecerit, cui et incomparabilem domum fecerit, in quam, secundum historiam, eam postquam introduxit, thesaurum suum ei ostendit, et de cellariis uaria pocula obtulit. Cellarium enim quasi celans uinum dicitur, cui adolescentule cantant ab eo potate: Exsultabimus et  letabimur in te. Hoc est, congaudemus honori tuo, memores uberum tuorum super uinum, id est, in memoria habentes regis dictum: Meliora sunt ubera tua uino, hoc est, mihi placent magis quam uinum. Et quia regi places, recti deligunt te, id est omnes boni congaudent tibi, mali inuident.

Secundum allegoriam autem Ecclesia a Christo per gratiam in sacram Scripturam tracta dicit: Introduxit me rex in cellaria sua. Cellaria, in quibus uarii potus seruantur, sunt libri sacre Scripture, de quibus uarie sententie sitientibus iustitiam propinantur. Cum enim lectio de Ioseph legitur, quasi poculum contra adulterium porrigitur; cum uero Iudith Scriptura recitatur, quasi castitatis propinatur. In hec cellaria Christus sponsam introduxit,  quando sensum ei aperuit, ut intelligeret Scripturas. Christus autem proprie rex dicitur secundum carnem, qua humano generi a Patre preficitur, ut scriptum est: Ego autem constitutus sum rex ab eo . Et item ad Pilatum: Tu dicis: Quia rex sum ego . Item: Data est mihi omnis potestas in celo et in terra . Et iterum: Ipse est qui constitutus est a Deo iudex uiuorum et mortuorum . Hic solus potest introducere in Scripturam, qui solus potuit septem signacula libri soluere, que erant eius incarnatio, natiuitas, passio, inferni spoliatio, resurrectio, ascensio, futurum iudicium.

Adolescentule dicunt sponse: nos potando fecisti exsultare et letari, ideo exsultabimus et letabimur  in te. Exsultabimus in corpore, scilicet operando ea que per corpus fiunt, uigiliis, ieiuniis, eleemosynis. Et letabimur in mente, uidelicet operantes que spiritualia sunt, legendo, orando, predicando, et hoc in te; hec opera non ualent, nisi in catholica Ecclesia, memores uberum tuorum, hoc est in memoria habentes memoriam utriusque legis, que sunt ubera tua, quam inde suximus, ut Domino in sanctitate et iustitia seruiamus, et hoc super uinum, id est secularem sapientiam, que docet nos laudem hominum querere, et terrenas diuitias congregare. Ideo recti diligunt te, quia qui de Christo recta sapiunt, doctrinam tuam diligunt.

Secundum moralitatem uero cum quis de seculari uita ad spiritualem conuersationem uenerit,  exsultans dicit: Introduxit me rex in cellaria sua. Claustra quippe sunt quasi quedam cellaria, in quibus sunt multimode consolationis pocula. Dum enim conuersis sanctorum uite leguntur, quasi quedam pocula iustitiam sitientibus proferuntur, quibus claustrales dicunt: Exsultabimus et letabimur in te, hoc est corpore et anima gratulamur de tua conuersione, memores uberum tuorum, id est sapientie et scientie studium, id est super secularem curam. Et ideo recti diligunt te, id est quique penitentes imitantur te.

Secundum altiorem uero sensum: Ecclesia, iam in celo recepta, congratulando dicit: Introduxit me rex in cellaria sua. Hoc est in omnimode glorie  gaudia, ubi qui esuriunt et sitiunt iustitiam saturabuntur, et inebriabuntur ab ubertate domus Dei, et torrente uoluptatis sue potabit eos. Cui sancti in gloria congaudentes canunt: Exsultabimus et letabimur in te, hoc est, per omnia congratulabimur glorie tue, memores uberum tuorum, gemine scilicet dilectionis, qua filios imbuisti, super uinum, hoc est, super legalem obseruantiam, de qua eos prohibuisti: Ideo recti, id est sancti angeli, diligunt te.

uERS. 4.---Nigra sum, sed formosa, filie Ierusalem. Hic ad litteram datur intelligi quod nobiles femine in Ierusalem ad reginam cum muneribus uenerunt, et ea fusca uisa despexerunt. Quibus ipsa dixit: O filie Ierusalem, si ego sum nigra, tamen  sum formosa: Nigra sicut tabernacula Cedar, formosa ut pellis Salomonis. Nolite hoc considerare, quod fusca sim, quia in itinere decolorauit me sol, et etiam timor me denigrauit, quia filii matris mee pugnauerunt aduersum me, hoc est, fratres mei pugnauerunt ante oculos meos contra hostes, et interim posuerunt me custodem in uineis, ubi a sole fuscata sum; uineam meam pre timore non custodiui, hoc est a sole me non custodiui. Hoc utrum in re ita fuerit non multum curatur, cum mystica res hic intelligatur.

Ad spiritalem quippe intelligentiam Ecclesia, in cellaria sacre Scripture per Christum introducta, quod ibi bibit hoc aliis predicando eructauit, unde mox persecutionem infidelium incurrit. Quam uidentes  in fide imperfecti, bonis proscribi, exsiliari, diuersis penis cruciari, quasi a Deo derelictam despexerunt, et uitam eius insaniam, finem uero sine honore estimauerunt . Hoc ipsa docet se talia pro Christo pati, et per hec se in interiori homine ad gloriam ornari, dicens: Nigra sum, sed formosa, filie Ierusalem, sicut tabernacula Cedar, sicut pellis Salomonis. Ierusalem, quod sonat uisio pacis, superna patria intelligitur, in qua eterna pax Christi uidebitur. Huius filie sunt fideles anime in celesti Ierusalem regnature. Formosa dicitur quasi forma osa, id est propter formam odiosa. Formum quippe est ferrum in igne candens unde dicuntur formosi, scilicet rubeo rose, et lilii lacteo colore splendidi. Ideo dicitur Ecclesia formosa, quia  in igne tribulationis excocta martyribus rubescit, uirginibus albescit. Cedar fuit filius Ismel, filii Abrahe, tanto odio a suis conciuibus habitus, ut nullo loco esset securus, sed semper tabernacula mutaret, que sole et tempestate nimis nigra essent. Sed et ipsa gens Cedar usque hodie dicitur habere nigra tabernacula, nigris uidelicet coriis exterius cooperta, interius albis linteis extenta. Cedar quod dicitur tenebre uel nigredo, significat peccatores nigros in peccatis ad eternas tenebras tendentes. Horum nigra tabernacula malas actiones significant, in quibus quasi in tabernaculis nunquam securi omnibus odiosi habitant. Salomon quandiu templum fecit, arcam Domini pellibus rubricatis exterius  cooperuit, sole et tempestate denigratis, sed auro et gemmis interius ornatis. Salomon, qui dicitur pacificus, est Christus, cuius pellis, id est caro, erat proprio sanguine rubricata, sputis, flagellis, cruce denigrata; interius auro et gemmis, id est sapientia et signis ornata; hac pelle arca tegebatur, quia carne Christi deitas uelabatur. Hec pellis significat Ecclesiam, que exterius est sanguine passionis rubricata, aduersitatibus mundi denigrata; interius gemmis uirtutum ornata. Dicit ergo perfecta Ecclesia ad imperfectos: Ego quidem sum nigra, quia huic mundo propter passiones quas sustineo despecta, sicut tabernacula Cedar, hoc est quasi sim de furibus et latronibus nigris in peccatis, sed tamen formosa sum sicut pellis Salomonis, quia  exemplo Christi ornata sum uirtutibus. Ecclesia siquidem olim a contribulibus suis tanto odio est habita, ut nullus ei locus manendi tutus esset, sed semper de ciuitate in ciuitatem fugiens migraret, unde multi scandalizati sunt, qui Christianos miserabiliores omnibus hominibus reputauerunt. Quibus dixit: Nolite me considerare, quod fusca sim, quia decolorauit me sol. Quod est dicere? Nolite attendere penam, propter quam mundo despecta sum, sed considerate causam, propter quam penam sustineo, quia non pro furto uel aliquo crimine, sed pro Christo hec patior, qui est sol iustitie. Qui sol decolorauit me, id est cuius ardoris amor me mundo obscurauit. Per solem aliquando Christus, aliquando persecutio accipitur; Christus propter splendorem, persecutio  propter feruorem. Cum sol iustitie me illuminauit, tunc sol persecutionis me offuscauit, quia filii matris mee pugnauerunt contra me.

Nota quod filia Pharaonis hoc loquitur, scilicet Ecclesia de Aegypto adducta, sub apostolis ad Christum collecta, cuius mater erat Synagoga, eiusque filii Iudei, qui Ecclesiam multis modis impugnauerunt. Nam Christum occiderunt, Stephanum lapidauerunt, utrumque Iacobum interfecerunt, alios flagellauerunt, alios persecuti sunt. Ipsi posuerunt me custodem in uineis, quia eiectam de finibus suis prefecerunt me omnibus Ecclesiis. Prefecerunt dico, quia causa preficiendi exstiterunt. uineam meam non custodiui. Hoc est, primitiuam Ecclesiam in Iudea non licuit mihi custodire. Ecclesia per simile dicitur  uinea, quia sicut uinea foris est arida, sic Ecclesia in exterioribus est arida, intus florida. In qua Christus est uitis uera, apostoli palmites, potum uite ferentes, operarii omnes electi.

Ad moralem uero sensum, cum fidelis anima in sancta conuersatione despecto cultu et humili habitu utitur, a carnalibus amicis et cognatis despicitur, quibus dicitur: uos amici mei, qui uultis esse filie Ierusalem, id est, Ecclesie, uobis nigra, id est, despecta pro contemptu appareo, et reputatis me sicut tabernacula Cedar, id est sicut hypocritas, qui ueniunt ad uos in uestimentis ouium, intrinsecus autem sunt lupi rapaces , qui sunt habitacula tenebrarum, scilicet demonum; sed sum formosa in oculis Domini, sicut pellis Salomonis,  uidelicet instar carnis Christi exterius uigiliis et ieiuniis macerata, interius decorata uirtutibus. Sicut enim pellis est mortui animalis, sic ego sum mortificata uitiis, et ideo sum habitaculum Christi ueri pacifici. Idcirco, uos carnales, nolite me considerare quod fusca sim in uili habitu, sed attendite quod hec causa ueri solis Christi subiui. Qui cum esset diues, propter me pauper factus est, ut me diuitem faceret; qui me decolorauit, dum me de secularis ornatus colore ad hunc habitum permutauit. Nec mirum quod uobis appareo nigra, id est despecta, quia non Iudei nec pagani, sed ipsi Christiani filii matris mee, scilicet Ecclesie, pugnauerunt contra me, mihi detrahendo quietem uite spiritalis inuidendo,  ad secularia negotia retrahendo. Et cum aliter non possent, posuerunt me custodem in uineis, id est, lucri gratia prefecerunt secularibus, et sic uineam meam non custodiui, id est, spiritalem uitam obtentu dilectionis proximi neglexi.

uite quippe singulorum hominum uinee a simili dicuntur. Quia sicut uinea circumsepta est maceria, sic corpore circumdata est anima. Et sicut in uinea sunt palmites fructum ferentes, sic sunt in anima cogitationes opera proferentes. In his uineis seculares spiritualem uirum custodem ponunt, dum eum lucri causa ad officium prelature eligunt. Sed ipse uineam suam non custodit, dum spiritalem uitam negligit, et curam secularis negotii suscipit.

Altior intellectus talis est: Ecclesia ad supernam  patriam anhelans, et secum alios predicando trahere festinans, dicit: uos amatores mundi, filie Ierusalem nomine, non re, ego nigra uobis uideor in actiua uita, scilicet in secularibus; ut tabernacula Cedar, id est, similis peccatoribus, sed formosa sum in contemplatiua uita, scilicet in spiritualibus, ut pellis Salomonis, ornata in uirtutibus. Nolite ergo considerare quod fusca sim in secularibus, quia intus sum fulgens, illuminata ab eterno sole in spiritualibus. Et merito fusca sum, quia filii matris mee pugnauerunt contra me, scilicet heretici et falsi Christiani, filii Ecclesie in fide, non opere, impugnauerunt me falsis dogmatibus et prauis moribus: ipsi me posuerunt custodem in uineis, hoc est, propter illos suscepi curam in secularibus, et  uineam meam non custodiui, quia propter illos contemplationem celestium intermisi.

uERS. 6.---Indica mihi, quem diligit anima mea, ubi pascas, ubi cubes in meridie.

Quantum ad litteram loquitur more femine potentis, uirum suum in uenatione querentis, et ne custodiam militis incidat timentis; sed cum uerba ad pastorem dirigat, quid allegorice intelligi uelit manifestat. Ecclesia in persecutione nigra, id est despecta, in uineis custos posita, uidens acinos cum uuis, id est malos cum bonis in uineis mistos, nec ipso prelo passionis posse eos discerni, poscit signum discretionis ab ipso pastore, qui segregat oues ab hedis, dicens: Indica mihi, quem diligit anima mea, ubi pascas, ubi cubes in meridie. Christus pastor  dicitur a simili, quia pascit gregem fidelium in pascuis sacre Scripture, et ouem perditam reducit ad uirentia prata paradisi. Fideles autem ideo dicuntur oues quia sunt simplices et innocentes. Meridies, cum est solis feruor, tempus est persecutionis. Tunc Christus cubat in cordibus credentium fidem et dilectionem usque in finem tenentium, et pascit per sapientiam ora se confitentium, declinans estum uitiosum se negantium. uagari autem est errare. Porro greges sodalium sunt conuentus hereticorum, ex quibus multi passi sunt, sed martyres esse non potuerunt, quia caritatem non habuerunt, sine qua non prodest nec ipsa passio, dicente Apostolo: Si tradidero corpus meum ut ardeam, caritatem autem  non habeam, nichil mihi prodest . Ecclesia ergo inter persecutores et hereticos, inter ueros et falsos martyres posita dicit: Indica mihi quem diligit, etc., quasi dicat: Dic, o Christe, quem pre anima, id est pre uita, diligo, pro quo omnes passiones sustineo; da signum cognoscendi locum tue mansionis in tempore persecutionis, ne, dum quero te uenerari in choro martyrum, inscia in cetu hereticorum pro te adorem diabolum. Sicut enim Ecclesia credentium est templum Dei uiui, ita Ecclesia malignantium est templum diaboli. Et sicut Christus in templo fidelium adoratur, ita diabolus in templo errantium colitur. Si quis sane hereticum aut diuitem, adulterum uel raptorem lucri causa honorat, plane diabolum in eo, cuius templum est,  adorat. Sodales dicuntur quasi simul edales, qui nobiscum sacramenta Christi percipiunt, Scripturas legunt, nobiscum orant, Christum predicant, et tamen de ouibus Christi non sunt, quia non que Iesu Christi, sed que sua tantum sunt querunt, id est lucrum et laudem hominum, et secundum preceptum et exemplum pastoris, fratres non diligunt. Signum ergo dignoscendi tales est hoc: In hoc cognoscent omnes quia mei discipuli estis, si dilectionem habueritis ad inuicem . Igitur in his est locus Christi mansionis, in quibus est insigne dilectionis.

Tropologice autem fidelis anima inter ueros et falsos fratres constituta, dicit: Indica mihi, quem diligit anima mea, ubi pascas, ubi cubes in meridie.  Meridies, cum sol feruet calore, est tentatio que carnem libidine, uel animam accendit ire ardore. Locus autem umbrosus est animus castus. Et sicut pastor estum in meridie in opacum locum declinat; sic Christus in estu tentationis in castis cubat, quos et sua theoria uel diuina contemplatione pascit; sed plerique casti corpore non mente, timore coacti, non amore Christi, hi habent peccandi uoluntatem sed perficiendi non habent facultatem. In talibus non habet Christus mansionem, quia spiritus discipline effugiet fictum . Sodales autem sunt falsi fratres, qui cum ueris Christi sacramenta sumunt, sanctitatem habitu preferunt, sed in uestimentis ouium lupi rapaces sunt, quia ueros fratres  non diligunt. Horum signum est hoc: A fructibus eorum cognoscetis eos , sicut arbores cum florent, omnes pares apparent, et sepe acerbe in fructu sunt pulchriores in floribus, et non nisi solo fructu discernuntur; ita falsi fratres cum ueris filiis Dei ieiunant, uigilant, cantant, communicant, sed solo fraterno odio discernuntur per quod templum diaboli cognoscuntur. De talibus anxia dicit fidelis anima: Indica mihi, quem diligit anima mea. Animam Christo loqui, est totis uotis notitiam Christi querere. Christum autem anime loqui, est secreta ueritatis ei aperire. Quod per tertiam personam que diligit dicit, magnum desiderium absentis exprimit. Anima pro uita ponitur, ut illud: Qui odit animam suam, id est, uitam suam, custodit  eam . Dicit ergo: Indica mihi, quem diligit anima mea, ubi pascas, ubi cubes in meridie, quasi dicat: O Christe, uera uita, quem diligo pre anima, id est, pre uita, indica mihi interna inspiratione, in quibus requiescas in estu tentationis, et quos pascas pastu tue dilectionis, ne uagari incipiam post greges sodalium tuorum, hoc est, ne, dum quero te in ueris fratribus honorare, uaga mente diabolum conuincar in falsis fratribus adorare. In quibus enim caritas, que Deus est, non habitat, in his falsitas, que diabolus est, regnat.

Anagogice autem Ecclesia, presentia fastidiens et futura appetens, dicit: Indica mihi, quem, etc. Meridies dicitur quasi medidies, id est media dies uel mera, id est pura dies, quando sol in centro celi  clarus lucet, et significat splendorem eterne claritatis, in qua sol iustitie Christus in Patre et Spiritu sancto medius fulget. Greges autem sodalium sunt ordines angelorum, qui sunt sodales, quia eterni conuiuii simul edales. Dicit ergo Ecclesia Christo: Indica mihi, quem diligit anima mea, etc., quasi dicat: O sol iustitie, qui me decolorasti, quando me de amore seculi ad amorem tui permutasti, notifica mihi gloriam qua in claritate deitatis Patri et Spiritui sancti equalis fulges, et angelos tua uisione pascis, ne uagari incipiam post gregem sodalium tuorum, hoc est, ne dubia mente in agminibus angelorum te similem nobis locatum cogitem.

uERS. 7.---Si ignoras te, o pulchra, inter mulieres. Ad litteram uidetur ostendere locum amico  querenti se in meridie, dicens: Si ignoras locum in quo habitem, sequere uestigia gregum, et inuenies me in tabernaculis pastorum. Allegorice autem sponse interroganti de loco in quo sponsus maneat, ipsum locum habitationis sue demonstrat dicens: O pulchra, subauditur in fide, inter mulieres, id est inter hereses, tu es locus meus, et in te est locus requiei mee, et extra te nullus mihi locus est manendi. Quod si ignoras te esse locum mee mansionis, egredere de hac ignorantia, et abi post uestigia gregum, hoc est, imitare exempla Iudeorum, qui unum tantum locum in Ierusalem habuerunt, ubi Deo sacrificauerunt, in quo tabernaculum uel templum fuit, quod locus arce Domini fuit, et ibi  pasce hedos tuos, id est doce carnaliter sapientes iuxta tabernacula pastorum, id est secundum scripta prophetarum. Pulchra dicitur quasi carens puluere, et intelligitur Ecclesia perfectorum puluere peccatorum carentium. Mulier dicitur quasi mollier, et intelligitur multitudo hereticorum uel imperfectorum, qui molles sunt, id est proni ad peccandum. Greges dicuntur Iudei, qui baculo legis congregantur ad cultum Dei.

Hedi sunt carnales petulantia lasciui, ad sinistram iudicis constituendi. Pastores sunt prophete, quorum tabernacula sunt eorum scripta. Sicut enim in tabernaculis habitant militantes, sic in Scripturis se exercent contra uitia pugnantes. Hoc et alio modo potest intelligi, si in perfectis ignoras te esse  dubitando meum locum, egredere de hac dubitatione, et abi non passibus corporis, sed affectibus cordis, post uestigia gregum, id est post fidem precedentium populorum; et pasce hedos tuos, id est instrue carnales, iuxta tabernacula pastorum, hoc est, secundum doctrinam apostolorum. Aliter: Si ignoras te sanguine meo redemptam, et in te mihi sedem positam, egredere de consortio meo, et abi post uestigia gregum, id est sequere exempla errantium, et pasce hedos tuos, hoc est, doce carnales, iuxta tabernacula pastorum, id est secundum doctrinam hereticorum.

Tropologice uero anime locum Christi querenti dicit sponsus: O pulchra in conuersatione inter mulieres, id est falsos fratres, in te est locus habitationis  mee, in qua posita est sedes dilectionis, ut scriptum est.: Anima iusti sedes est sapientie. Et si in contemplatiua uita, ignoras te esse meum locum, egredere ad actiuam, et abi, operando post uestigia gregum, id est post facta in congregationibus degentium, et pasce hedos tuos iuxta, etc., hoc est, doce carnales cogitatus tuos secundum uitam penitentium, in quorum uita et operatione et doctrina posui mihi locum.

Anagogice autem Ecclesie desideranti celestia dicit Christus: O pulchra in dilectione, eterne pulchritudinis inter mulieres, id est inter Ecclesias spiritales mihi filios paturientes, si in hac uita ignoras te qualis futura sis in illa gloria, egredere de  corpore, et abi post uestigia gregum, id est imitare exempla martyrum, et pasce hedos tuos, id est refice populos sacramentis in festiuitatibus iuxta tabernacula pastorum, id est instar corporum apostolorum uel illorum successorum, qui erant pastores populorum, quorum corpora dicuntur tabernacula, dicente Apostolo: uelox est depositio tabernaculi mei , id est solutio corporis mei. Si corpore exuta cum corporibus illorum requiescis, spiritu etiam cum spiritibus illorum in celo regnabis.

uERS. 8.---Equitatui meo in curribus Pharaonis assimilaui te, amica mea. Littera uidetur sonare quasi Salomon dixerit filie Pharaonis: Non es digna ut post greges erres, que cum exitu in regali curru  Pharaonis adducta es. Porro historia hic tangitur, qua populus Dei in Aegypto afflictus per sanguinem agni liberatur, per mare Rubrum eductus celesti pastu in terram repromissionis introducitur, quem Pharao cum curribus et equitibus insecutus, fluctibus maris est obrutus.

Huius allegoria talis est: Aegyptus dicitur tribulatio, et hic mundus est tribulatione plenus. Aegyptus etiam dicitur tenebre, et significat infernum tenebris horridum. Populus in Aegypto afflictus est; Christianus populus in hoc mundo oppressus. Moyses, qui populum per sanguinem agni liberauit de Aegypto, est Christus uerus Agnus, qui populum proprio sanguine de tribulatione mundi et de tenebris inferni redemit. Mare Rubrum est baptismus martyrio  Christi rubricatus, terra repromissionis est beatitudo regni celestis. Pharao, quod sonat elidens, est diabolus, qui elisit genus humanum in peccatis. Hic fluctibus maris obruetur cum curribus et equitibus, quando in stagnum ignis et sulphuris precipitabitur, cum herecticis et persecutoribus. Dicit ergo sponsus consolans sponsam: O amica mea, id est secretalis mea, cui nota feci omnia que audiui a Patre meo, quia a persecutoribus et hereticis talia passa es, qualia olim populus meus in Aegypto, et non es secuta greges hereticorum, sed fugisti in tabernacula pastorum: ideo assimilaui te equitatui meo in curribus Pharaonis. Hoc est, similem te reputaui exercitui meo in Aegypto afflicto existenti, in curribus Pharaonis, id est quando Pharao persequebatur eum  in curribus. Et sicut eum tunc liberaui, ita te liberabo de gregibus hereticorum et persecutoribus, qui sunt currus Pharaonis, id est diaboli, et cum pastoribus, qui sunt currus mei, introducam te in terram uiuentium.

Tropologice autem amica mea sponsa est in curribus Pharaonis, quando fidelis anima constituta est in falsis fratribus, qui sunt currus diaboli. Hanc equitatui suo assimilabit, quia eam predicatoribus Euangelii associabit. Hi sunt eius equites, quia eius militiam pugnant. Ipsi etiam equi, quia currum Euangelii per mundum trahunt. De his scribitur: Ascendens super equos tuos, et quadrige tue saluatio .

Anagogice uero Ecclesia de Aegypto huius mundi  fugiens, et ad ueram patriam tendens, est in curribus Pharaonis, quamdiu permista est hic cum malis, hec exercitui Christi assimilabitur, quando angelicis agminibus associabitur.

uERS. 9, 10.---Pulchre sunt gene tue sicut turturis, collum tuum sicut monilia. Murenulas aureas faciemus tibi, uermiculatas argento. Quantum ad historiam, more loquitur amantis, amicam laudantis, ac munera ei promittentis. Quem enim in meridie quesiuit, in tabernaculis pastorum inuenit, et hanc laudem ac promissa ab eo audiuit. Quantum uero ad allegoriam, Ecclesia in persecutione, uidens tam hereticos quam Catholicos quasi pro Christo pati, metuens dubio errore decipi, quesiuit sponsum  in grege sodalium, id est hereticorum, et non inuenit; quesiuit eum in tabernaculis pastorum, id est Catholicorum, et ibi inuenit. Qui eam laudibus excepit, et munera repromisit dicens: Pulchre sunt gene tue sicut turturis, etc. Cum membra corporis in Scripturis ponuntur, officia eorum tantum in significatione notantur; cum uero aures introducuntur, colores uel nature earum assignantur. Tota Ecclesia est unum corpus, cuius caput est Christus, membra eius ordines electorum.

In genis notatur uerecundia. Gene igitur Ecclesie est ille ordo iustorum, qui uerecundatur clam coram Deo, palam coram hominibus peccare, sicut monachi et eremite. He gene pulchre sunt, quia se peccasse uel peccare erubescunt. Turtur est erei  coloris, et pro cantu gemit. Turtur felle caret, sed in uno compare gaudet. Hec auis gerit figuram Christi, qui ereum colorem habuit, dum celestem uitam docuit. Pro cantu gemit, quando suspiciens in celum gemit, quia humanum genus surdum et mutum a laudibus Dei reperit. Felle caruit, quia fraudem non habuit. Uno compare, id est societate unius catholice Ecclesie, gaudet. Gene ergo sponse sunt sicut gene turturis, quia ille ordo in Ecclesia peccare uerecundantium est imitator Christi, id est imitator apostolorum, qui ereum habent colorem, quia conuersatio eorum in celis est. Pro gaudio mundi gemunt gemitibus inenarrabilibus. Felle malitie carent, uno compare Christo gaudent. Collum tuum sicut monilia. Collum iungit caput et corpus, et traiicit  escam a capite acceptam in corpus. Collum Ecclesie est ordo prelatorum, qui uerbo et exemplo, corpus Ecclesie iungit Christo capiti, atque escam sacre Scripture a capite Christo acceptam traiicit predicando in corpus Ecclesie. Monile quod ornat et munit pectus, est signum uirginis desponsate, ne adulter mittat manum in sinum aliene. Collum igitur Ecclesie est sicut monile, quia ordo prelatorum bene uiuendo ornat, et recte predicando munit pectus uirginis Ecclesie Christo desponsate, ne adulter hereticus manum praui dogmatis immittat in sinum fidei catholice. Et notandum quod hi duo ordines pre ceteris ponuntur, quia hi duo magis necessarii in Ecclesia noscuntur; alter indoctis predicando, alter pro eis orando. Dicit ergo sponsus: O amica,  in tabernaculis Cedar nigra, in tabernaculis pastorum pulchra, pulchre sunt gene tue, et collum tuum sicut monile, quod sunt equites mei pastores tui, quia sunt ut turtur, uita simplices, ut monile, Scripturis te ornantes, quibus poteris a gregibus hereticorum muniri, a quibus timebas corrumpi, et ut tali ornatu muniaris, ego et Pater et Spiritus sanctus, uel ego et opifices mei ornatores tui, murenulas aureas faciemus tibi, scilicet sacras Scripturas sapientia splendidas, uermiculatas argento, hoc est uariegatas eloquentia. Deus qui olim dixit: Faciamus hominem , ipse nunc dicit homini: Faciemus murenulas tibi, id est ad honorem tui. Sacra quippe Scriptura est a sancta Trinitate facta, a  sanctis uiris scripta, et hec est honor anime seruata.

Murena est piscis, in foramine suo existens, circulatus et conglobatus, non comedens, sed sugendo humorem et succum extrahens, ad cuius similitudinem fiunt murenule, id est inaures, que sunt ornatus mulierum, et intelliguntur sacre Scripture, que docent obedientiam, que est ornatus animarum. He Scripture dulciter exhortando simplices et humiles ut murena sugunt, humorem peccati extrahunt. Aurum, quod omnia metalla precellit, significat sapientiam, que omnia transcendit. Murenule sunt auree, quia sacre Scripture sapientia sunt splendide, in igne Spiritus sancti ut aurum examinate. Argentum quod nitet et sonat, exprimit eloquentiam, que tropis et figuris nitet, et rhetoricis  coloribus dulciter sonat. Scripture autem sunt argento uermiculate, id est eloquentia distincte, et sententiis uariate.

uermiculare etenim est uariare, in modum uermis flexuosi contorquere, his monilibus est sponsa ornata a sponsi opificibus. Tropologia, sicut exterior homo habet sua membra, ita interior habet sua. Gene igitur anime sunt uerecundia, qua uerecundatur se non facienda fecisse, uel facienda neglexisse. Anime collum est intellectus, qui animam et spiritum iungit, ut caput et corpus. Due quippe uires sunt anime, superior que uocatur spiritus, qua spiritalia tractamus; inferior que nominatur anima, qua corporalia disponimus, hec duo intellectus quasi collum corpus et caput coniungit, dum spiritum  et animam unam substantiam esse intelligit. Escam a capite acceptam in corpus traiicit, dum spiritalia que intelligit, in uentrem memorie recondit. Huius monile est interior sensus, uariis sententiis et pretiosis lapidibus insignitus, inauris eius est obedientia, auro sapientie et argento scientie decorata. Iuxta anagogen uero Ecclesia ad supernam patriam suspirans, morem turturis gerit, qui se in hoc mundo peregrinari gemit, rem unam a Domino petit, ut inhabitet in domo Domini omnibus diebus uite sue . Ornatus huius monilis est inauris, id est Christus splendens in gloria Patris. Alia translatio sic habet: Similitudines auri fabrefaciemus tibi, cum distinctionibus argenti, quoad usque rex in accubitu suo est. Quod est dicere: Aurum,  id est faciem meam in presenti uita non poteris uidere, sed similitudinem celestis claritatis per illuminationem Scripturarum uidebis per speculum in enigmate, donec omnibus appareat, que nunc latet in diuinitate.

uERS. 11.---Cum esset rex in accubitu suo, nardus mea dedit odorem suum. Ad litteram datur intelligi, quod amica dilectum quesitum in tabernaculis pastorum cubantem inuenit, et ipse eam monilibus ex auro et gemmis factis ornauerit, ipsa uero ei unguenta ex nardo, myrrha et botris confecta obtulerit.

Allegorice uero primitiua Ecclesia ante Christi aduentum in multis filiis suis Deum in libris gentilium  quesiuit, et sic in gregibus sodalium errauit. Sed hunc in tabernaculis pastorum cubantem, hoc est in libris prophetarum iacentem inuenit, qui ei monilia auro et gemmis insignita dedit, quia ei legalia precepta pretiosis promissionibus plena commisit, ipsaque ei pretiosa unguenta dedit, dum se saluandam per eius incarnationem, passionem et resurrectionem obtulit. Et hoc interim, cum esset rex in accubitu suo, hoc est dum rex glorie Christus latuit in sinu Patris. Accubare quippe est in secreto residere. Per nardum Christi incarnatio, per myrrham eius passio, per botrum eius resurrectio notatur. Siquidem species arborum uel herbarum in Scripturis pro significatione ponuntur. Nardus namque est arbor aromatica parua, spinosa, et odorifera,  de qua optima fiunt unguenta, ut illud Marie in Euangelio factum erat de nardo. Nardus ergo ponitur pro humilitate et unctione qua sanantur infirmi. Christus fuit nardus, arbor unguentaria, quando factus est humani generis medicina. Paruus, id est humilis, quia cum esset in forma Dei, humiliauit semetipsum ad formam serui. Spinosus, quia de peccatoribus natus. Odoriferus, quia uirtutibus refertus, qui factus est unguentum nostre sanitatis, quando uirtus eius diuinitatis sanauit omnem languorem et omnem infirmitatem. Dicitur ergo: Cum esset rex in accubitu suo, Christus scilicet rex glorie cum esset in humana carne, nardus mea, uidelicet uirtus eius, facta mea medicina, dedit odorem suum, hoc est notitiam suam per populos sparsit,  quando cecos illuminauit, mortuos suscitauit, et omnes egros curauit. uel cum esset rex in accubitu suo, scilicet Christus post ascensionem in gloria Patris, nardus mea, id est operatio mea dedit odorem suum, uidelicet odoriferum obsequium. Tunc quasi diu quesitum dilectum sponsa inuenit in tabernaculis pastorum, id est in doctrina apostolorum, qui ei dedit monilia, hoc est uaria Spiritus sancti carismata, et ipsa obtulit unguenta, scilicet fidei sue saluationis opera. Aliter: Cum esset rex in accubitu suo, scilicet in sinu Patris, uel in utero uirginis, nardus mea, id est humilitas mea dedit odorem bonorum operum. Per nardum etiam humilitas Ecclesie intelligitur, per quam aliis sanitas boni exempli oritur. uel uox hic accipitur Ecclesie, in inferno redemptionem  prestolantis et dicentis: cum esset rex in accubitu suo, id est Christus in cruce, nardus mea dedit odorem suum, hoc est humilitas sensit salutem, quia fasciculus myrrhe dilectus meus mihi, hoc est amaram mortem Christus pro me subiit, qua me de morte redemit. Myrrha namque est arbor Arabie altitudinis quinque cubitorum, similis spine quam acanthum uocant, cuius gutta uiridis et amara; unde et nomen accepit myrrha. Gutta eius sponte manans est pretiosior, corticis uulnere uilior que medendis infirmitatibus salubris est, et mortuorum corporibus, ne a uermibus et putredine consumantur condiendis utilis. Myrrha significat amaram mortem Christi, qui nostris infirmitatibus medelam contulit,  et putredinem peccatorum a nobis depulit. Unde et in cruce myrrhatum uinum accepit, et Ioseph corpus eius myrrha condiuit. Per fasciculum intelligitur congeries passionum, Christus factus est myrrhe fasciculus, quando de cruce ablatus myrrha et ale est perlinitus. Dicit ergo sponsa: Fasciculus myrrhe dilectus meus mihi, quasi dicat: Dilectus meus quem ego diligo pre omnibus, qui mihi fuit nardus in incarnatione, factus est mihi myrrha in passione, amaram mortem pro me sustinens, amara mundi pro se pati me edocens, et ideo

uERS. 12.---Inter ubera mea commorabitur. Hoc est a Patribus utriusque Testamenti, qui sunt ubera mea, predicabitur. uel mors dilecti mei, quam pro salute mea subiit, semper in memoria mea erit,  et qui mihi fuit myrrha in morte, factus est mihi botrus, id est letitia in resurrectione, unde sequitur.

uERS. 13.---Botrus cypri dilectus meus mihi in uineis Engaddi. Cyprus insula pre omnibus terris mire magnitudinis botros gignere fertur, uel cyprus est arbor Aegyptia similis salici, habens flores miri odoris et botros. Botrus pro letitia ponitur; cyprus uero dicitur conuersio uel floritio, et significat resurrectionem Christi, in qua caro eius mortua refloruit, que conuersis eternam letitiam contulit. Huius cypri botrus fuit Christus in prelo crucis pressus, de quo fuit illud uinum quod dat conuersis plenum gaudium. Hic est botrus, quem duo in uecte ad filios Isrel portauerunt, scilicet Christus in cruce pendens. Quem propheticus et apostolicus ordo populis  Deum uisuris predicauerunt. Qui ergo fuit fasciculus myrrhe in amaritudine passionis, ipse exstitit botrus cypri in dulcedine resurrectionis. Myrrha enim tristificat, uinum letificat. Dicit ergo sponsa: Botrus cypri dilectus meus mihi, quasi dicat: Ille qui ut botrus in uecte pro me pendebat in cruce, factus est mihi potus letitie, et ideo est dilectus meus, quia diligo eum pre omnibus. Et hoc in uineis Engaddi, id est in omnibus Ecclesiis. Engaddi quippe est fons iuxta Ierusalem, in quo sacerdotes lauabant hedos quos immolabant, et ideo dicitur fons hedi, designatur fons baptismatis, in quo hedi, id est peccatores, lauantur a uitiis. uinee autem sunt Ecclesie in fonte baptismatis lote, aliis proferentes uinum uite. Aliter Engaddi est locus in  quo arbores balsami crescunt, que in modum uinearum excoluntur, quas ideo uineas appellat. De balsamo autem et oleo chrisma conficitur, quo Christiani consecrantur. Botrus ergo cypri est in uineis Engaddi, quia Christus potus letitie est in Ecclesiis unctis sacro chrismate, qui fuit nardus nascendo, myrrha moriendo, botrus resurgendo.

Moraliter autem rex in accubitu suo est, quando Christus in anima iusti requiescit. Anima quippe iusti est sedes sapientie. Huius anime nardus dat odorem, dum humilitas eius spargit bonorum operum opinionem. Huic fit dilectus fasciculus myrrhe, quando omnia amara passionis Christi in animo colligit, et pro eo amara pati a proximis disponit. Inter ubera eius commoratur, quia in corde  eius, quod est inter ubera, per dilectionem uersatur. Botrus cypri, quod conuersio sonat, fit ei in uineis Engaddi, dum gaudet de conuersis baptizatis, et penitentiam agentibus.

Anagogice autem, dum rex in accubitu suo est, nardus sponse odorem spargit, quia dum Christus in gloria Patris latet, Ecclesia famam bone operationis ubique diffundit. Dilectum ut fasciculum myrrhe inter ubera colligit, dum eius amore ei omnia amara uidentur, que mundus colit uel diligit. Botrum cypri in uineis Engaddi, qui est locus balsami, considerat, dum Christum potum uite in sanctis chrismate unctis in celo uidere desiderat.

uERS. 14.---Ecce tu pulchra es, amica mea, ecce tu pulchra, oculi tui columbarum. Quantum ad historiam,  rex reginam monilibus ornatam collaudat; quantum uero ad allegoriam, Christus Ecclesiam, Spiritus sancti donis decoratam, laudibus concelebrat. Per hoc quod pluraliter dicit, columbarum, uel bis pulchra due Ecclesie designantur. Una ante Christi aduentum sub prophetis, altera post Christi aduentum sub apostolis, una tamen amica, quia utraque in una fide Christo coniuncta. Quod enim illa credit factum, illa credit futurum. Neminem moueat quod duas uel plures Ecclesias dicimus, cum una catholica predicetur. Sed licet sit una, tamen pro diuersis statibus, pro diuersis temporibus, pro diuersis locis, plures non iniuste dicuntur, sicut multe terre, cum sit una, scribuntur. Ecclesia autem ideo columbe comparatur, quia septem  donis Spiritus sancti illustratur; sicut columba septem naturis decoratur. Columba quippe in petra nidificat, alienos pullos nutrit, pura grana eligit, felle caret, rostro non ledit, iuxta fluenta habitat, gregatim uolat. Sic Ecclesia in petra, id est in Christo, fide et opere nidificat. Alienos a regno Dei uerbo et exemplo nutrit. Puras sententias de libris gentilium uel hereticorum eligit. Malitia inuidie caret. Neminem detrahendo ledit. Iuxta fluenta Scripturarum habitat, ut raptus accipitrum, id est demonum euadat. Multos secum trahere ad gaudia laborat. Unius colombe, id est Ecclesie, ante aduentum Christi prophete fuerunt, qui ei eternum lumen Christum preuiderunt, unde et uidentes dicebantur; alterius colombe, scilicet Ecclesie post  Christi aduentum, de eodem populo oculi apostoli exstiterunt, qui eam ad uerum lumen Christum perduxerunt. Dicit ergo sponsus: O amica mea, cui omnia secreta mea nota feci, quia te nardo carnis mee sanaui, myrrha mortis mee redemi, botro resurrectionis mee inebriaui, ecce in presentia mea tu es pulchra in fide, ecce coram hominibus tu pulchra es in operatione, quia oculi tui, id est prouisores tui sunt simplices ut oculi columbarum, scilicet ut prophete et apostoli, doctores Ecclesiarum. Oculi enim ducunt hominem, ne in lapidem offendat, ita doctores ducunt Ecclesiam ad uitam, ne in legem Dei in lapide scriptam offendat.

Tropologice autem anima Christi amica est, pulchra  lota ab originali peccato, ipsa pulchra ab actuali crimine. Cuius oculi sunt ratio, qua uera a falsis discernit, et intentio qua faciem Dei preuidet. Hi oculi sunt columbarum, si bona que facit, bona intentione facit; oculi autem coruorum sunt, si bona que facit, mala intentione peragit, scilicet si lucri uel laudis gratia predicat, uel eleemosynas tribuit.

Anagogice uero Ecclesia peregrinans est pulchra in dilectione Dei in contemplatiua uita, ipsa pulchra in dilectione proximi in actiua uita, et ideo amica Dei suspirans ad secreta celestia, cuius oculi episcopi et alii doctores ad uitam eam ducentes, qui sunt oculi columbarum, scilicet Christi et Spiritus sancti ab eis illuminati. Christi quippe columbe, que septem naturas habet, assimilatur,  qui septiformi Spiritu plenus predicatur, unde et columba pro eo est in sacrificio oblata. Columba etiam figuram Spiritus sancti gerit, qui septem donis substantialiter subsistit, unde et in columba super Christum apparuit, et columba ramum oliue in arcam retulit. Ad horum uisionem ducunt eam illi oculi, ut in lumine uideat lumen, scilicet in Patre Filium, et in utroque Spiritum sanctum.

uERS. 15, 16.---Ecce tu pulcher es, dilecte mi, et decorus, lectulus noster floridus, tigna domorum nostrorum cedrina, laquearia nostra cypressina. Iuxta historiam, amica dilectum in uenatu occupatum in meridie quesiuit et inuenit, a quo monilibus ornata et laudata, cum eo ad regalem aulam remeat, in lecto cum dilecto quiescens, sponsum et lectum, et domum  laudat. Iuxta allegoriam uero Ecclesia Christum in capiendis animabus occupatum, in meridie persecutionis per diuersa tormenta quesiuit, per patientiam inuenit, a quo uirtutibus ornatur, pro perseuerantia laudatur. Qui eum quasi de agro in palatium reuocat, dum eam de persecutione in pacem reductam, in lecto quietis et securitatis collocat, pro qua pacis quiete laudes letabunda cantat dicens: O mi pre omnibus dilecte, ego que fui per me deformis et feda, per te ornata facta sum pulchra, quia tu naturaliter es pulcher in uirtutibus diuinitatis, es decorus in sanctitate humanitatis, faciens pulchros in fide, et decoros in operatione. Christus quippe secundum diuinitatem est ipsa pulchritudo,  a quo pulchra sunt omnia que pulchra sunt, cuius pulchritudinem sol et luna mirantur, et in quem desiderant angeli prospicere. Secundum humanitatem uero est ipse speciosus pre filiis hominum, quia naturaliter sic semper fuit, ut in monte apparuit, quando ut sol resplenduit. Sed quia mortalis uisus claritatem uultus eius uidere non potuit, sub larua latuit, ut scribitur: Ecce uidemus eum non habentem speciem neque decorem . Sic facies Moysi ex colloquio Dei tam pulchra fuit, quod populus Isrel intendere in eum non potuit, et ideo uelamen ante se habuit. Unde scribitur quod facies Moysi cornuta esset, quia radios, quasi sol, de se emittebat. Lectulus noster floridus. Secundum diuersos status Ecclesie uariatur de eo sermo diuinus.  Tempus persecutionis uocauit meridiem, in quo solis ardor feruet. Tempus uero pacis nominat lectulum, in quo est quies securitatis; sic ergo persecutio dicta est meridies, in qua Ecclesia estuabat. Sic pax Ecclesie dicitur lectulus, in quo contemplatione sponsi sui secura quiescit. Per diminutiuum autem ideo lectulus dicitur, quia breuis est pax qua Ecclesia fruitur. Qui lectulus est floridus, quia in pacis tempore populus fidelium est bonis actibus intentus, qui in persecutione a bono studio fuit quasi aridus. uel lectulus est homo Dominicus, in quo Deus sponsus cum sponsa sua humana natura requieuit. Deus quippe erat in Christo, mundum reconcilians sibi , ideo autem lectulus noster dicitur, quia Ecclesia per carnem Christi est Deo  coniuncta. Qui lectus est floridus, quia eterna iuuentute immortalis, qui prius quasi aridus mortalis fuerat. Et quia tu pulcher es, a pulchro patre genitus, et lectulus noster pulcher, a casta matre procreatus, idcirco et domus nostre pulchre, ab opificibus nostris de cedris et cypressis edificate; nam tigna domorum nostrarum cedrina, laquearia nostra cypressina. Tigna sunt superiora domus tabulata, id est tecta, laquearia uero inferiora tabulata, picture aptata. Cedrus est lignum imputribile bene redolens, cuius resina est prestantior ceteris, quia languida membra curat, uermes ulcerum necat, odore serpentes et muscas fugat. Cypressus est lignum uirtute cedro proximum, trabibus templorum aptum, impenetrabili soliditate, nunquam oneri cedit,  precisum nunquam putrescit. Domus Dei est Ecclesia, in qua Christus habitat, ut paterfamilias in domo. Multe domus sunt multe Ecclesie pro diuerso statu terrarum, ut Romana, Ierosolymitana, Constantinopolitana, uel cetere Ecclesie. Tigna harum domorum, que imbrem et tempestates repellunt, sunt episcopi et alii prelati Ecclesiarum, qui scriptis et doctrinis domum Dei, scilicet Ecclesiam, ab hereticis defendunt. Que tigna sunt cedrina, quia eorum opera sunt imputribilia, et per famam bene redolentia. Doctrina eorum, ut resina, peccata curat, uitia uel demones fugat. Laquearia uero picture harum domorum sunt subditi in Ecclesia, scilicet continentes uel coniugati, eleemosynis et bonis operibus ornati. Qui sunt cypressini et templo Dei aptati,  non redeuntes, ut canis, ad uomitum peccati.

Tropologice. Fidelis anima est lectulus, in qua Christus per dilectionem habitat. Qui lectulus floret, dum anima se orando et legendo exercet. Lectulus etiam anime est bona conscientia, in qua, ut in lecto, secura quiescit anima. Qui lectus floret, dum aliis bone uite exemplum prebet. Ipsa est etiam domus Dei, in qua Christus habitat ut sponsus in thalamo. Cuius tigna sunt principales uirtutes, scilicet prudentia, fortitudo, iustitia, temperantia. Laquearia sunt obedientie exempla, que cedro uel cypresso comparantur, quia sicut he arbores in ramis, sic in bonis operibus multiplicantur. uel domus anime est corpus, tigna eius sunt quinque sensus,  laquearia eius corporis membra, que, sunt cedrina et cypressina, dum militant ad nutum spiritus.

Anagogice autem Christi et Ecclesie lectulus est contemplatiua uita, in qua requiescit a seculi tumultibus, qui lectulus floret, dum multitudo fidelium se in artibus et in Scripturis exercet. Domus cedrinis et cypressinis lignis ab opificibus edificate, sunt claustra a sanctis Patribus, regulis et honestis institutionibus constructe.

Tigna cedrina sunt prepositi et abbates sanctimonia redolentes, qui uerbo et exemplo alios muniunt, et uermes criminum macerando exstinguunt. Laquearia autem cypressina sunt monachi et omnes religiosi, quorum sanctitatis exempla templum Dei ornant, et aliorum onera orando portant. Et  sicut cypressus precisa non reuirescit, unde ante feretrum mortuorum solebat portari, ita ipsi nunquam secularia repetunt, quibus renuntiauerunt, et semper quasi presentem mortem aspiciunt, et in habitaculum Dei cedificari uotis et moribus appetunt.



CAPUT II.

uERS. 1.---Ego flos campi, et lilium conuallium. Sicut lilium inter spinas, sic amica mea inter filias. Ad litteram datur intelligi quod lectus dilecti floribus septus fuerit, quorum odore et pulchritudine ipsa delectata sit, quando dixit: Lectulus floridus, et ipse blandiens ei dixerit ista.

Allegorice autem Ecclesia perfectorum, que est lectus Christi, floribus cingitur, dum imperfectis in fide tantum floridis stipatur. In flore namque non  est fructus, sed speratur fructus. Ita imperfecti fidem habent non opera, quorum flos est Christus, scilicet per fidem illorum ornatus, qui dicit: Ego flos campi, quod est dicere: Quod lectulus noster floridus in fidelibus, hoc est ex me, quia ego sum flos campi, id est ornatus populi Christiani. Flos dicitur a fluere, quia cito fluit.

Campus est terra inarata et pascualis, sponte proferens flores. Campus est tota Ecclesia in fide incorrupta, in qua sunt pascua uite, que profert uarios flores, id est diuersos iustorum ordines, scilicet rosas martyrum, lilia uirginum, uiolas confessorum, et alios flores continentium, et legitime coniugatorum. Huius campi flos, id est decor, est Christus omnium fidelium ornatus. Flos campi proprie  est flos paruulus, nimis rubicundus, et est Christus humilis factus proprio sanguine rubricatus. Campus, id est terra inarata, est uirgo inuiolata, cuius flos est Christus, quia de uirgine natus. Ipse est lilium conuallium, quia honor humilium parentum suorum. In lilio quinque considerantur, quia est candidum, habens aureum colorem prominentem, et est odoriferum, et pandulum, et semper incuruum. Sic Christus est candidus in humanitate, aureus in diuinitate, odoriferus in predicatione, pandulus in suscipiendo penitentes, incuruus in condescendendo peccatoribus, et subleuando eos. Ipse est lilium conuallium, id est ornamentum fidelium. Sicut enim conualles sunt inter duos montes, ita fideles  sunt inter duas leges, uel inter duos populos, scilicet Iudeos et gentiles. Sicut lilium inter spinas, sic amica mea inter filias, quasi dicat: Sicut ego sum lilium conuallium, scilicet ornatus humilium, sic eris tu, amica mea, lilium spinarum, id est decus gentium. Et sicut ego fui lilium inter spinas, uidelicet inter Iudeos me pungentes et lacerantes, sic eris tu Ecclesia amica mea inter gentes filias Babylonis, id est confusionis, que te multis spinis cruciatuum pungent, et multis penis lacerabunt. In spina tria notantur; cito floret, cito arescit, aculeis pungit. Ita mali cito diuitiis florent, in uirtutibus cito arescunt, ideo igni apti sunt; malis moribus bonos pungunt.

Aliter, sicut lilium inter spinas, id est sicut lilium  est ornatus spinarum, sic eris tu decus filiarum, quas in florido lecto quiescens generabis. uel ornamentum eris fide et dogmate inter hereses, que uolunt esse tue filie, cum sint spine et filie Babylonis, scilicet confusionis.

Moraliter autem Christus est flos campi, honor et odor lectuli sui, scilicet fidelis anime, in fide integre, quam facit in sancto studio florere, que est lilium conuallium, id est decor humilium animarum; que sunt conualles, quia inter superbos et diuites sunt pauperie depresse, quasi inter montes site. Et sicut Christus lilium fuit inter spinas, scilicet inter Phariseos et hypocritas, ita fidelis anima est inter filias Babylonis, scilicet falsos fratres hypocritas.

 Iuxta anagogen: Campus, scilicet terra inarata, est ordo uirginum in Ecclesia, cuius flos est Christus, quia eius delecatito, corona et premium. Conuallis uero est ordo coniugatorum inter uirgines et continentes, quasi inter duos montes sitorum, quorum Christus est lilium, scilicet candor et gaudium. Et sicut lilium est inter spinas decore et odore, sic Ecclesia perfectorum est inter filias Ierusalem, id est, inter perfectos decore uite et odore doctrine. Perfecti dicuntur qui omnia mundi reliquerunt, dicente Domino. Si uis perfectus esse, uade et uende omnia que habes, et da pauperibus . Imperfecti dicuntur, qui adhuc mundo utuntur, de quibus adhuc scribitur: Imperfectum meum uiderunt oculi tui, et in libro tuo omnes scribentur .

Notandum quod lilium tactum amittit odorem, sic uirginitas tacta amittit bonam opinionem.

uERS. 3.---Sicut malus inter ligna siluarum, sic dilectus meus inter filios. Sub umbra illius quem desiderabam, sedi, et fructus eius dulcis gutturi meo.

Ad litteram: regina de lecto surgens spatiatum ergo, sub umbram uenit arboris, ac de fructu illius comedit, ibique hec locuta est.

Allegorice autem Ecclesia sole persecutionis fuscata est, in meridie ardore tentationis estuata, a carnificibus ut lilium a spinis lacerata, demum pondere pressurarum fatigata, umbram arboris uite querebat, lectum quietis desiderabat, in qua umbra requiescens canit: Sicut malus inter ligna  siluarum, sic dilectus meus inter filios. Sub umbra illius quem desiderabam sedi. Malus est equiuocum. Est enim malus non bonus, et est malus arbor pomorum. Est etiam malus nauis, scilicet arbor ueli. Sed de homine dicimus hic malus, de arbore hec malus, de pomo uero hoc malum. Malus habet tria in se, scilicet umbram refrigerantem, fructum reficientem, odorem delectantem. Hec malus est Christus, qui genus humanum obumbrauit, dum brachia sua in ramis crucis expandit, et in se credentes corpore suo refecit, suauitate dulcedinis sue repleuit. Silua uero est Synagoga, ligna silue Iudei ad nichil nisi ignibus apti. Dilectus inter filios, subaudis diaboli, est Christus  inter gentiles, et idololatras, et peccatores, obumbrans eos et reficiens. Aliter, malus est Christus; ligna apostoli, de quibus constructa est domus, scilicet Ecclesia; silua Ecclesia constans de diuersis arboribus, id est electis et sanctis. Dilectus inter filios Dei, Christus inter prophetas et apostolos, et martyres, qui sunt filii Dei et coheredes Christi. Quotquot enim receperunt eum, dedit eis potestatem filios Dei fieri . Sub umbra illius quem desiderabam, sedi. Similitudo est ab illo qui onus in estu portat, et in umbram arboris festinat. Genus humanum, quod per esum ligni scientie boni et mali paradisum perdiderat, graue onus peccatorum in estum uitiorum portabat, quod se deorsum in precipitium tormentorum trahebat, et ideo ad arborem  uite festinabat, refrigerium animarum querebat. Umbra enim ponitur pro refrigerio. Fit autem umbra ex luce et corpore, et est itinerantium refrigerium ab estu, et protectio a tempestate. Arbor uite est sancta crux, fructus Christus, umbra, protectio uel refrigerium humani generis, constans ex luce diuinitatis et corpore humanitatis. De qua umbra scribitur: uirtus Altissimi obumbrabit tibi . Sub hac umbra, quam diu desiderabat, Ecclesia sedit, dum in fide crucis Christi quieuit. Hanc umbram per Moysen desirabat dicens: Obsecro, Domine, mitte quem missurus es . Et per Dauid: Domine, inclina celos tuos et desdende . Et per Isaiam: Utinam disrumperes celos et descenderes! 

 Sicut ergo malus omnia ligna siluarum umbra, fructu, odore precellit; sic Christus omnes sanctos umbra protectionis, fructu doctrine, odore uite antecellit. Et sicut hec arbor itinerantes in estu umbra, fructu, et odore sibi attrahit; sic Christus sua suauitate genus humanum, per estum tentationum iter agens, sibi attrahit, quod suo corpore uel doctrina reficit, dicens: uenite ad me omnes qui laboratis et onerati estis, et ego reficiam uos .

De cuius fructu Ecclesia refecta iubilat dicens: Fructus eius dulcis gutturi meo. Fructus huius arboris est Euangelica doctrina. Guttur uero Ecclesie est ordo magistrorum in Ecclesia. Gutturis quippe officium est cibos recipere, et uocem emittere, ita magistri in Ecclesia cibum spiritalis doctrine legendo  recipiunt, et uocem alios docendo emittunt. Fructus ergo arboris uite est dulcis gutturi Ecclesie, dum magistri Ecclesie spiritalem doctrinam dulciter pro se hauriunt, et eam aliis suauiter effundunt.

Tropologice autem, dilectus est inter filios, sicut malus inter ligna siluarum, quando Christus per dilectionem est inter claustrales filios Ecclesie, obumbrans eos a uitiis et corpore suo uel doctrina eos reficiens. Sub umbra illius fidelis anima sedet, dum estum secularis uite declinans, in requie spiritualis uite refrigerari desiderat; cuius fructus dulcis est gutturi illius, dum uel claustralis religio ei placet, uel corpus Domini in palato cordis ei sapit; per quod se saluatam intelligit.

 Anagogice uero Ecclesia in celis regnans, Christum angelis imperantem considerans, dicit: Sicut malus inter ligna siluarum, sic dilectus meus inter filios, quasi dicat: Sicut Christus Patris et meus dilectus fuit in mundo suauis pre omnibus sanctis, sic est in celis suauitas inter omnes angelos Filius Dei. Sub umbra illius quem desiderabam, sedi, hoc est, requiem animarum, quam semper desiderabam, per eum inueni. Et fructus eius dulcis gutturi meo, hoc est, gaudium per crucem exquisitum fert dulcedinem uite mee, de qua dulcedine iubilat dicens:

uERS. 4-7.---Introduxit me rex in cellam uinariam, ordinauit in me caritatem.

Ad litteram regina que sub arbore comedit, in  cellario bibit, et hoc foris puellis exsultans retulit, dicens: Introduxit me rex in cellam uinariam, ubi debriata et amore regis accensa in languorem incidit, et ideo comitibus dicit: Fulcite me floribus, stipate me malis, quia amore langueo. Quibus uerbis datur intelligi quod uirgas et flores de loco in quo consederant tulerunt, quibus se languentem, ut baculis sustentari ne cadat petit. Quam iamiamque casuram rex amplectitur et consolatur, et ut letetur dicit: Leua eius sub capite meo, et dextera ipsius amplexabitur me. Rex uero in lectum eam reclinat, et comites adiurat dicens: Adiuro uos filie Ierusalem, ne suscitetis, neque euigilare faciatis dilectam, quousque ipsa uelit.

Allegorice autem: Ecclesia, que de fructu ligni  uite, hoc est de cruce corpus Christi comedit, in cella sacre Scripture pocula sapientie bibit. Unde et leta canit: Introduxit me rex in cellam uinariam. Superius dixit: Introduxit me rex in cellaria sua ; hic autem dicit: Introduxit me rex in cellam uinariam. Sed ibi locuta est humana natura, sponsa uerbi; hic autem loquitur Ecclesia de gentibus, sponsa Christi; humanam quippe naturam Dei uerbum sibi per osculum coniunxit, dum humanam carnem assumpsit, ut scribitur: uerbum caro factum est . Hanc oleo sui nominis in reginam unxit, dum assumptum hominem Deum esse et angelis imperare uoluit. Hanc post se traxit, dum uictor mortis celos ascendens carnem nostram secum  tulit, unde letabunda canit: Introduxit me rex in cellaria sua, scilicet rex glorie introduxit me per humanam naturam in celestia gaudia. Hic autem Ecclesia, per crucem redempta, et per apostolos in secreta Dei introducta, dicit: Introduxit me rex in cellam uinariam, uidelicet Christus, Rex regum, quem omnes reges adorant, introduxit per fidem in primitiuam Ecclesiam, que est cella uinaria, quia in ea diuersa sunt sapientie pocula, et uaria Spiritus sancti carismata.

Est autem primitiua Ecclesia, que sub Christo et apostolis de Iudeis est conuersa, quando multitudinis credentium erat cor unum et anima una, et omnia habebant communia . Ad quam introducta est Ecclesia de gentibus, quando Cornelius et  sui, et Samaritani gentiles per baptismum et Spiritus sancti donum adiuncti sunt fidelibus. In hac ordinauit caritatem, quando in caritate unanimes in diuersos distribuit ordines, quosdam faciens apostolos, quosdam prophetas, alios euangelistas, alios pastores, alios doctores. Aliter, cella uinaria est sacra Scriptura. In hanc Christus Ecclesiam introduxit, dum ei spiritualem intelligentiam dedit, ut scribitur: Aperuit illis sensum ut intelligerent Scripturas . Charitatem in ea ordinauit, dum per Scripturas tres gradus ordinauit caritatis, ut in primis Deum pre omnibus, deinde ut proximum, ut seipsum, ad ultimum etiam inimicum propter Deum diligat. Ordines quoque in caritate facimus, dum post Deum parentes nostros, deinde coniuges et filios,  deinde fratres et cognatos, deinde domesticos et conciues, ad extremum inimicos, scilicet Iudeos et paganos diligimus. Hec sponsa egressa narrat iuuenculis se prestolantibus, scilicet Ecclesia perfecta aliis Ecclesiis filiabus suis, quibus dicit: Fulcite me floribus, stipate me malis. Per flores accipiuntur pueri, et simplices in fide florentes, per malos, id est arbores, intelliguntur iuuenes in operatione fructificantes, quasi perfecta Ecclesia dicat imperfectis: Quandoquidem ego uino Scripture sum inebriata, et caritas per diuersos gradus in me est ordinata, uos fulcite me floribus, hoc est, predicatione uestra supponite mihi pueros in fide floridos, et stipate me malis, id est exemplis uestris multiplicate in me iuuenes in bonis fructiferos, ut quod bibi eis propinem, et ordinem  in eis caritatem. Similitudo est a domo iam senio collapsa, que fulcris sustentatur ne cadat. Et est Ecclesia in senibus honestis destituta, que pueris fide floridis quodammodo fulcitur ne corruat.

Alia similitudo est a stipitibus, qui nouiter pullulantes matrem, id est arborem, cingunt; uel a militibus, qui Dominum suum armis stipant, ne hostilis impetus in eum fiat. Sic fideles matrem Ecclesiam, quasi in medio stantem, bonis actibus stipant, dum alii eleemosynis, alii lectionibus, alii orationibus insudant, et armis Scripturarum eam circumdant, ne hostis diabolus uel hereticus impetum in eam faciat. uos Ecclesie, filie mee, fulcite me floribus, id est bonis filiis, ne deficiam, sed in uestris  operibus interim requiescam, quia amore langueo, dilecti mei, quem adhuc uidere non ualeo, et amore superne patrie, quam adhuc non habeo. Et propter hoc leua eius sub capite meo, et dextera illius amplexabitur me. Per leuam presentis uite gloriam, per dexteram uero perennis uite gloriam seu beatitudinem designat, ut scribitur: Longitudo dierum in dextra eius, et in sinistra illius diuitie et gloria . Caput Ecclesie est Christus. Dicit ergo, leua eius sub capite meo, hoc est, gloriam presentis uite sub capite meo, scilicet Christo, amore pono, quem pre omnibus diuitiis diligo. Et dextera illius amplexabitur me, hoc est, eterna beatitudo recipiet me. uel ordo iustorum, qui a dextris Christi erit, diligit me. Aliter, leua eius sub capite meo, id  est uetus lex, quia carnalia instituta despicio, et dextera illius, id est Euangelium Christi, amplexabitur me, ad obediendum sibi, uel leua eius, id est actiua uita, est sub capite meo, id est Christo, in qua ei seruio, et dextera illius, id est contemplatiua uita, amplexabitur me, in qua ei requiescens placeo. Et ne me aliquis de hac quiete inquietet, interdicit sponsus dicens: Adiuro uos filie Ierusalem, per capreas ceruosque camporum, ne suscitetis neque euigilare faciatis dilectam, quoadusque ipsa uelit.

Per capreas, que alta petunt, et a longe uenatorem prospiciunt, prophete designantur, qui, in altam contemplationem subleuati, Christum et Ecclesie mysteria a longe prospexerunt. Per ceruos, qui spineta transiliunt et uenenum uincunt, apostoli designantur,  qui, spinas peccatorum transilientes, spinas penarum passi, malitiam mundi uicerunt.

Campi sunt due Ecclesie, una ante aduentum Christi sub prophetis; altera post aduentum sub apostolis. In quibus campis uarii flores sunt, omnes fideles. uel campi sunt duo Testamenta, in quibus sunt flores, scilicet pulchre sententie. In uno campo capree, scilicet prophete cucurrerunt, dum ueteri populo Christum futurum prenuntiauerunt. In alio campo apostoli quasi cerui cucurrerunt, dum Christiano populo Christum innotuerunt. Filie Ierusalem sunt omnes Ecclesie catholice; Ecclesie Ierusalem dicte, eternam pacem in celis uisure. Ierusalem quippe dicitur uisio pacis, quibus a sponso dicitur: O uos Ecclesie, filie celestis Ierusalem, ego  Deus uester adiuro uos, hoc est, sacramento incarnationis mee et uestri baptismatis constringo uos, precipiens uobis, per capreas ceruosque camporum, id est prophetas et apostolos doctores populorum, ne ui uel premio suscitetis dilectam, uel inquietetis eam dormientem a strepitu mundi amore mei, neque euigilare faciatis a somno contemplationis, cogendo ad secularia negotia, quoadusque ipsa uelit, hoc est, donec ipsa sua sponte onus regiminis compatiendo proximis subire uelit. Sunt plerique potentes, qui spiritales uiros ad regimen lucri causa cogunt, ut nimirum de eis beneficia habeant. Hi utique dilectam a somno quietis excitant, et hoc Christus per prophetas et apostolos interdicit ne fiat. Cum  autem ipsi spiritales expedire uiderint ut fratribus presint, a quiete sua sponte surgunt. Et pondus regiminis, licet inuiti, suscipiunt, et proximis oppressis subueniunt.

Moraliter autem sponsus a sponsa in cellam uinariam introducitur, dum quis Christo trahente claustrum ingreditur, in quo uinum quod letificat cor hominis bibit, cum de Scripturis promissa letitie haurit. In hoc caritas ordinatur, dum in primis Deus, deinde prelatus, deinde priores, deinde alii fratres pro meritis ab eo amantur. Hunc flores fulciunt, et mali, id est arbores, uel mala, id est fructus  stipant, cum eum pueri et iuuenes in sanctis studiis circumdant. Hic amore languet, cum non omnes fratres Christum  amare uidet. Leua, hoc est, presens uita est sub capite, id est sub mente eius, et dextera, hoc est eterna uita, eum amplexatur, quia hanc solam sectatur. Caput quippe anime mens est, quia sicut caput omnia membra regit, ita mens cogitationes disponit: Aliter, leua sunt uirtutes in hac uita necessarie, dextera uero incorruptibilitas in futura danda. Leua est sub capite, dum uirtutes sunt sub mente, et dextera eum amplexabitur, dum in futuro incorruptibilitas ei dabitur. Et quia hic talis capree ceruoque comparatur, ne quis eum ab hac quiete inquietet a Christo interminatur. Caprea habet quatuor naturas, alta petit, bonas herbas a malis eligit, ruminat, uulnera sua per dictamnum curat. Sic spiritualis homo ad alta uirtutum conscendit, bonas  sententias a malis secernit, predicando ruminat spiritualem cibum, quem legendo comedit, uulnera peccatorum per medicamentum penitentie curat.

Ceruus quoque habet quatuor naturas. Cum insulas longe petunt, gregatim mare transnatant, et unusquisque caput alterius super clunes portat, cum canibus insequuntur, spineta transiliunt; senescentes serpentem de cauerna naribus trahunt ac comedunt. Ad fontem potando currunt. Cornua et pilos renouandi causa deponunt. Sic iusti, cum ad patriam paradisi per mare seculi properant, unusquisque onus alterius portat, cum eos mali persequuntur. Temporalia bona que, ut spineta, sunt impedimenta eis uite relinquunt. Serpentem de cauerna naribus extrahunt, quia diabolum uel peccatum  de corde fratrum afflatu exhortationis auferunt. Post sumptum uenenum ad fontem currunt, quia commissa peccata fonte lacrymarum diluunt. Cornua et pilos deponunt, quia diuitias, que sunt superflua, reiiciunt, et in uirtutibus renouati iuuenescunt.

Iuxta anagogen uero, id est altiorem sensum, Ecclesia in celis iam recepta dicit: Introduxit me rex in cellam uinariam, scilicet Christus rex glorie introduxit me in supernam patriam, ubi sitientes iustitiam inebriabuntur ab ubertate domus Domini, et torrente uoluptatis sue potabit eos .

Et notandum quod ubi introductio ponitur, ibi Christus rex dicitur, quia Ecclesia quam introducit,  est eius regnum, super quam ipse rex regnabit. In hac caritatem ordinabit, quia uirgines in caritate uiuentes in suas mansiones, uiduas in suas, coniugatas in suas ordinabit. Hanc flores cingunt, mali stipant, dum electi in fide et operatione inuenti eam in gloria circumdant. Languet amore, quia satiando non satiatur dilecti sui uisione. Leua sponsi est sub eius capite, id est Ecclesia in hac uita relicta est sub eius custodia, et dextera eius eam amplexabitur, quia multitudo angelorum de eius societate letatur; ibi filie Ierusalem, hoc est omnes fideles anime, et capree, scilicet prophete, uel alii sancti, qui ad alta celorum per uirtutes conscenderunt, et cerui, uidelicet apostoli, uel alii electi, qui spineta peccatorum transilierunt, eius glorie congaudent.

 uERS. 8-10.---uox dilecti mei: Surge, propera, amica mea. Historia. Sponsa dormiente, et nemine hanc excitare presumente, ipse sponsus hanc excitat, et precipit ut surgens puellas suas ad opera dirigat; que ad uocem sponsi surgit, et comites ad excolendas uineas, et capiendas uulpeculas mittit.

Allegoria. Quasi sponsa dormit, quando Ecclesia, post ascensionem Domini sub apostolis collecta, duodecim annis absque predicatione Ierosolymis mansit. Hanc sponsus excitauit, puellas in opus mittere monuit, quando Christus Petro, per discum de celo missum, in quo omnia animalia erant, omnibus gentibus predicandum monuit . Sponsa uero comites ad uineas excolendas, et uulpes capiendas misit, quando Ecclesia apostolos, et eorum  discipulos ad conuertendas gentes, et Iudaicas uel propheticas hereses obstruendas misit.

Et nota quod misit puellas, sicut alias scribitur, quia sapientia misit ancillas inuitare populos ad mensam, quia nimirum Christus Dei sapientia misit rusticanos et despectos homines inuitare populos ad eterne uite conuiuium. Sponsa, a sponso excitata, alloquitur adolescentulas; hec uox quam audiui: Surge, propera amica mea, est uox dilecti mei. Igitur est surgendum, et ei ad opus quod me uocat obediendum. Dixit enim: Ite, docete omnes gentes . Et alibi: Segregate mihi Paulum et Barnabam in opus ad quod assumpsi eos , scilicet predicare gentibus.

Item ubi Macedo apparuit Paulo dicens; Transiens  in Macedoniam, adiuua nos . Quando enim amica pastoris dormiuit, oues per deuia errabant, sed bonus Pastor dilectam fecit euigilare, et dispersum gregem ad uiam per se collectum congregare, ut esset unus pastor, et unum ouile.

Et nota quod superius adolescentulas adiurabat ne sponsam excitarent, quam ipse nunc excitat, quia uidelicet omnia tempora tempus habent, et oportet spirituales tempore pacis in contemplatione quiescere, tempore uero persecutionis uel heresis contra hostes Dei predicando, dictando pugnare. Dicunt adolescentule: Num eum uidisti cuius uocem audisti? Et illa: Ecce impresentiarum uideo, quia iste, olim promissus, ueniet saliens in montibus, transiliens colles. Similitudo est a ceruis, qui in  montibus saliendo currunt. Unde sequitur:

uERS 9.---Similis est dilectus meus capree hinnuloque ceruorum. Montes qui super plana terre ad alta consurgunt, sunt prophete, qui communem uitam hominum altitudine uirtutum transcendunt. Colles autem sunt Pharisei, qui scientia legis eminebant in populo Dei. Sponsus ergo uenit saliens in montibus, quia Christus per quosdam saltus uenit in mundum, ut predictum est in prophetis. De celo quippe saltum dedit in uterum uirginis, de utero in presepium, de presepio in crucem, de cruce in sepulcrum, de sepulcro in celum. Colles transiliuit, quando superbos Phariseos preteriit, et humiles apostolos elegit.

 Aliter. In montibus saliens uenit, quia saltus suos per mentes, id est per uirtuosos uiros predicari uoluit. Colles transiliuit, dum adhuc imperfectus in predicatione cessare uoluit. Oportet enim ut prius discant et faciant, et postea doceant, ut de Domino scriptum est: Quia cepit iehsu facere et docere . Aliter: Qui salit nunc sursum nunc deorsum est, ita Christus in diuinitate sursum, in humanitate fuit deorsum. Sol oriens in primis apparet in montibus, deinde in collibus. Montes fuerunt apostoli. In his saliebat Christus, cum per nomen eius suscitarent mortuos, et alia miracula et signa facerent. Per colles transiliuit, cum sequaces apostolorum etiam signa facerent; hic similis est capree, quia in similitudine carnis peccati apparuit, dum de peccatoribus  natus fuit. Sicut enim per oues iusti, ita per capreas peccatores designantur. uel ideo similis capree dicitur, quia sicut caprea uelociter currit, et bonas herbas a noxiis eligit, sic Christus uelociter obedientiam Patris expleuit, bonos a malis in iudicio segregabit. Similis est etiam hinnulo ceruorum, in uarietate uirtutum et miraculorum. Est enim hinnulus uarii coloris; hic feruente sole umbrosum locum querit, in quo ab estu requiescat, sic Christus in castis mentibus requiescit ab estu uitiorum. Per ceruos, qui uelociter currunt et saliunt, prophete et patriarche sunt figurati, qui uelociter in mandatis Domini sine querela cucurrerunt, et de uirtute in uirtutem salierunt.

 Hinnulus ceruorum est Christus filius patriarcharum et prophetarum. Hinnulus dicitur ab innuo; abscondit se enim a uenatoribus cum mater ei innuit. Christus similis est hinnulo ceruorum, quia filius patriarcharum ut Ioseph est uenditus, ut Isaac a Patre est immolatus. Et sicut hinnulus uelocius ceruis currit, sic Christus qui peccatum non fecit, omnes sanctos agilitate precurrit. His ergo animalibus, que saltibus gaudent, Christus comparatur; quia predictis saltibus currens super omnes iustos exaltatur. Dicunt adolescentule: Ubi nunc est ille; dicit sponsa: En ipse post parietem, respiciens per fenestras, prospiciens per cancellos. Similitudo est ab illo qui, cubiculum amice intrare non ualens, per fenestram ei loquitur. Paries est murus, qui  domum a domo separat, et significat originale peccatum uel mortalitatem, que de peccato uenit, quod nos a Deo separat. Quem murum cepit Adam edificare, et omnis posteritas eius laborat eum consummare. Hunc Iudei multis peccatis edificauerunt, et ideo Christum lapidem angularem, pretiosum, electum, qui eos a peccatis prohibuit, reprobauerunt, in quem non credentes offenderunt et corruerunt. Sed hic lapis in montem magnum creuit, super quem Sion ciuitas Regis magni edificari cepit, que omnes in se credentes, in se ciues recipit, que dicit: In Deo meo transgrediar murum , quia nullum fecit peccatum. Post hunc murum Christus stetit, ut eum impelleret, quia  mortalis est factus, ut originale peccatum destrueret.

Qui stat, laborat, et Christus in destructione huius muri in tantum laborauit, quod etiam sanguinem sudauit. Fenestre, que lumen in domum mittunt, sunt apostoli, qui lumen cognitionis Dei in Ecclesiam domum Dei fuderunt. Cancelli, id est parua foramina in pariete, per que sol radios suos uibrat, sunt prophete, per quos sol iustitie radios sue notitie mundo immittebat. Cancelli etiam sunt artus in anteriori parte domus. Unde dicuntur cancellarii, uidelicet prolocutores regis, qui de cancellis edicta regis populo dicunt. Quod iterum erant prophete, qui in anteriori parte domus, scilicet in Synagoga, que erat umbra domus Ecclesie, mandata Dei populo  nuntiabant.

Cancelli quoque sunt loca in choro, in quibus psallentes sunt ordinati, et muniunt omnes qui sunt in diuersis gradibus constituti. Sponsus ergo per fenestram sponsam respexit, dum Christus per apostolos lumen cognitionis sue Ecclesie infudit. Per cancellos hanc respexit, dum per prophetas uel reliquos doctores ei radios sue notitie immisit. Per fenestram prospiciens partim uidetur, partim non uidetur, sic Christus in carne manens partim uisus est Deus in miraculis, partim non est uisus in infirmitate passionis, et, quia post parietem stetit, sponse coniungi non potuit, et ideo per fenestram oscula et uerba dedit, quia quandiu mortalitas interposita [est], Ecclesie coniungi perfecte non potuit,  tamen oscula doctrine per fenestram corporis prebuit. Destructo pariete sponse copulatur, quia ablata mortalitate Ecclesie, ut est, manifestabitur, que dicit: Dilectus meus, quem diligo pre omnibus, qui saliendo ad me uenit, et stans murum impegit, ipse, per fenestras et cancellos respiciens, me excitat, et loquitur mihi dicens: Surge, propera, amica mea, hoc est, qui secundum Scripturas in mundum uenit, et mortem nostram destruxit, ipse mihi per prophetas et apostolos precipit ut hoc aliis predicem, dicens: O primitiua Ecclesia, que diu cessasti a predicatione, surge a quiete tua, id est prepara te ad laborem, ad predicandum gentibus, propera, quia tempus breue est. Et, si hoc feceris, eris amica mea, faciens mihi amicos per fidem, qui  sunt inimici per infidelitatem. Et eris columba mea, septiformi Spiritu illustrata; ut columba septem naturis decorata, faciens simplices. Et eris formosa mea, deformes in uitiis faciens formosos in uirtutibus, et cum illis comitata ad me uenies, ad remunerandum te.

Notandum quod hec uerba et sequentia sunt sponse representantis uerba sponsi. Opportunum habes tempus predicandi. Iam enim  hiems, id est infidelitas, transiit; imber, id est persecutio, abiit et recessit. Hiems, que gelu terram constringit ne fructificet, est infidelitas, que corda hominum frigore malitie constringit, ne fructum fidei afferant. Hec hiems usque ad Christum durauit, sed  ipso sole iustitie oriente hiems transiit, et uer calore fidei sancti Spiritus terram soluit, et uirtutum flores produxit. Imber est pluuia in impetu ueniens, et cito recedens; sic persecutio cum impetu uenit, sed Christo in suis uincente cito abiit. Porro apostolis predicantibus et eorum successoribus non abiit, sed maxime persecutio creuit. Sed ideo preterito modo dicit abiit, quia ut imber cito recessit. Aliud est abire, aliud est recedere. Ille abit qui uult reuerti, ille recedit qui non uult reuerti. Sub regibus gentium persecutio aliquando abiit, et iterum rediit. Tempore uero Constantini non reuersura recessit. Oportuit autem persecutionem excitari, ut probati possent coronari. Imber quoque significat tempestatem bellorum. Ante Christi aduentum  maxima tempestas bellorum in toto orbe deseuiit, ut nulli liceret de terra sua in aliam migrare, quin haberetur pro exploratore; sed postquam Christus uera pax aduenit, imber bellorum recessit.

uERS. 12-14.---Et tunc flores apparuerunt in terra nostra, scilicet homines in fide florentes apparuerunt in Iudea, olim a tyranno diabolo possessa, sed a me pro uictoria crucis recepta, et ideo in nostra terra nunc tempus putationis aduenit, ut sterilia sarmenta precidantur, quatenus flores uberius erumpant, qui fructum abundantem proferant, scilicet ut uitia amputentur, et uirtutes plantentur. uox quoque turturis, id est predicatio Christi, audita est in terra nostra, scilicet in Iudea, nunc per fidem nostram, uel uox predicatorum, qui suo cantu abscessum  hiemis, et ueris aduentum nuntiant, qui pro cantu suo humilem gemitum reddunt, qui pudicitie amatores sunt, qui conuersationem hominum fugiunt, et semper in uagis montium uel in uerticibus morantur, dum in mundo solo corpore positi, conuersationem habent in celis, incolatus su et patrie sibi promisse memores. uel uox penitentium peccata sua gementium audita est, ficus etiam protulit grossos suos, uidelicet Synagoga, ut ficus folia, id est ubera, non habens opera, et ideo a Domino maledicta abiecit carnales sensus legis. Grossi quippe sunt immaturi fructus ficus, qui leui tactu concussi cadunt.

Ut enim uox turturis Christi in terra sonuit, ficus Synagoga concussa grossos, id est acerbos sensus  legis, abiecit, et dulces ficus, id est apostolos protulit, qui dulcem cibum allegorice credentibus ministrarent. Et quia ficus Synagoga apostolos protulit, ideo uinee florentes odorem dederunt, scilicet Ecclesie de Iudeis conuerse in fide florentes, famam bone operationis dederunt. Flos uitis expressus conficit poculi genus, quod saluti et uoluptati est ad comedendum. Flos uitis est fides Christi; poculum inde confectum est Euangelium sanctum, quod confert eternam salutem et uite uoluptatem.

Nota quod sponsa, que ad colendum uineam mittitur, tribus nominibus appellatur, scilicet, amica, columba, formosa, quia nimirum cultura uinee, quod est predicatio, his solis committitur, in quibus  recta fides, et pura dilectio, et simplex operatio inuenitur, quatenus faciendo que docent, sint Dei amici non lucri causa operantes, sint columbini, in dilectione sint formosi. Hec septem a Spiritu sancto proponuntur, quia uinea Christi, per septem dona Spiritus sancti septem modis excolitur, dum per predicationem hiems infidelitatis soluitur, et imber bellorum sedatur, et flores initia bonorum producuntur, sarmenta uitiorum amputantur, uox turturis, id est simplicis predicationis, in culta terra, scilicet, in corde iam credulo libenter auditur. Ficus profert fructum, scilicet, quisque fidelis bonum opus, et sic uinee exculte, scilicet Ecclesie in fide floride dant odorem uirtutum

Iam mittitur filia Pharaonis pro filia Babylonis, et  cum ea regis legati mittuntur pro regina austri, cui a sponso dicitur: Surge, amica mea, superius dixit, surge; et iterum repetit, surge, quia duobus modis surgimus: cum aut ad operandum, aut ad docendum mentem erigimus. Dicitur ergo, surge, id est ad bene operandum, et ad exemplum prebendum mente erigere. Iterum dicitur, surge, id est ad docendum alios mente erigere.

Surgere enim est sursum se erigere. Ille surgit qui facit et docet bonum quod didicit, o amica mea, cui nota feci omnia patris secreta, surge, et adduc filiam regis Babylonis mihi, ut et ipsa fiat amica mea. Tu olim habitans cum habitantibus Cedar fusca, nunc per mea dona speciosa, doce eam esse in uirtutibus speciosam, nunc in uitiis fedam, et  cum illa caritate ornata, ueni ad nuptias, tu columba mea, per me septem donis Spiritus sancti repleta, doce eam simplicitatem, ut septiformem spiritum percipiat, nidificans in foraminibus petre, et in cauernis macerie, hoc est, spem salutis ponens in uulneribus Christi, et in promissis sacre Scripture.

Petra quippe est Christus, super quam petram edificatur Ecclesia domus Domini. De hac petra fluxit aqua, que filios Isrel satiauit, quia de Christi latere sanguis et aqua manabat, que hanc columbam redemit et lauit. Huius petre foramina sunt Christi uulnera, que sunt columbe, id est Ecclesie ab accipitribus, id est a demonibus munimina. Maceria est Christi latus, cauerna lateris est uulnus,  quod lancea militis fecit. In quo hec columba nidum posuit spei. uel maceria est murus circa uineas absque cemento factus. Et intelligitur Scriptura, que cingit Ecclesias, absque heresi compacta. Sicut enim cementum est ligamen lapidis, ita heresis ligamen est animarum.

Cauerne huius macerie sunt profunde Scripture sententie, in quibus se a uitiis abscondunt he columbe.

Et notandum quod tribus nominibus attollit quos ad predicationem mittit, quia ordo doctorum debet secreta Domini, ut amicus scire que doceat; et munditia speciosus, ut uita eius auditoribus splendeat, et septem predictis uirtutibus ut columba septem naturis fulgeat. Cui dicitur.

 uERS. 14.---Ostende mihi faciem tuam. Per faciem homo cognoscitur, facies ergo Ecclesie est bona operatio, per quam cognoscitur; hanc faciem ostendit, dum quod occulte operatur in publico alios operari docet. Domino facies ostenditur, dum causa Dei bonum opus ad exemplum proximis profertur: Sonet uox tua in auribus meis, scilicet quod in die desponsationis tue in baptismate mihi te seruare promisisti, hoc alios seruare doce: uox enim tua dulcis, subaudis erit auditoribus, si ita uiuis ut doces, et facies tua decora, id est operatio tua erit mihi placita. Decorus dicitur quasi decor oris. Decorum quippe est dicere et facere, unde delectatur Deus. Adhuc representat sponsa uerba dilecti. Superiora dixit ad sponsam, nunc conuertit se ad adolescentulas,  dicens.

uERS. 15.---Capite nobis uulpeculas paruulas que demoliuntur uineam nam uinea nostra floruit. Quasi dicat, uinea nostra floruit, quam amica mea magno labore excoluit, sed ecce uulpes irrumpunt, et fructum eius capiunt, quas uos adolescentule capite et de uinea expellite. uulpes se in foueis abdunt, et nunquam recto itinere incedunt. uulpes etiam cum esurit, aperto ore se mortuam fingit, et ita aues decipit et deuorat.

Per has notantur heretici, qui in occultis disputant, nunquam rectum iter fidei seruant, catholicos et humiles se simulant, ut simplices decipiant. Hoc predicatores capiunt, cum eos ratione et auctoritate uincunt et redarguunt. Hi ideo paruuli dicuntur,  quia se humiles fingunt. uel ideo paruuli dicuntur, quia ut paruuli a magnis, ita ipsi a catholicis superati deficiunt. uineas autem demoliuntur, id est suffodiunt, dum Ecclesias per hereses et schismata scindunt. Sed una uinea, scilicet Ecclesia catholica, in recta fide floret, fructum operationis ubique profert. Que letabunda dicit:

uERS. 16, 17.---Dilectus meus mihi, et ego illi, qui pascitur inter lilia. Dilectus meus mihi hec locutus est, et ego illi, subaudis obediam, qui pascitur inter lilia, hoc est delectatur in operibus eorum qui sunt candidi in uirtutibus, qui sunt decus aliorum, ut lilium spinarum. Et tandiu in his pascitur, et tandiu obediam illi alios docendo, donec aspiret  dies, id est donec scientia eterne claritatis adueniat, ubi omnes uerum lumen uideant, et donec inclinentur umbre, id est donec ignorantia presentis uite pertranseat.

Dies est presentia solis, nox uero est umbra terre. Cum sol surgit, dies cum suaui spiramine uenit, tunc umbra terre, quod est nox sub terram inclinata euanescit. Ita cum sol iustitie Christus illuxerit, et dies eternitatis cum refrigerio iustorum aspirauerit, ignorantia et persecutio huius uite et umbra euanescet.

Similitudo est ab illo qui, nimio estu fatigatus, uento et dulci aura recreatur. Sic Ecclesia, estu tribulationum fatigata, Christo adueniente recreatur. Filia Pharaonis pro filia Babylonis missa sponsum  sum orat, ut eius auxilio illam adducat, dicens: O mi dilecte, reuertere, ad filiam Babylonis per gratiam, a qua recessisti per idololatriam, similis esto, in ea capree que alta petit, et salubres herbas a noxiis elegit, ut saluandos a massa perditionis secernas, et eos alta celorum petere facias. Aut similis esto in ea hinnulo ceruorum, qui uelociter currit et umbrosum locum querit, ut facias eam uelociter ad fidem, et ad baptismum currere, et de estu uitiorum opaca uirtutum querere, tu existens super predicatores, dando eis uerbum tuum loqui cum fiducia , qui sunt per contemplationem montes in domo Dei, quod est Ecclesia, sicut hec animalia propter pascua habitant super montes Bethel.

Bethel dicitur domus consurgens, uel domus uigiliarum,  uel domus Dei. Et est Ecclesia que ad celestia consurgit, in qua sunt uigilie laudis contra demones et uitia, in qua habitat Deus per fidem. Huius montes sunt doctores alti in uirtutibus, super quos est Christus, caprea, et hinnulus ceruorum, cum per eos bonos a malis eligit, et eos per exempla sanctorum currere facit. Capree et hinnuli in montibus Bethel habitant, quando quique fideles per doctrinam sanctorum ad alta celorum festinant.

Tropologice dilectus sponsam a somno excitat, cum Christus interna inspiratione spiritualem uirum a claustrali quiete ad regimen Ecclesie uocat. Hic in montibus saltat, cum eum de uirtute in uirtutem per exempla Patrum ducit. Ipse erit similis capree hinnuloque ceruorum cum bonas sententias  eligit, alta uirtutum ad brauium uite exemplo sanctorum petit, stans parietem impellit, cum consilium malignantium sapienter subuertit. Per cancellos et fenestras respicit, dum apostolicas et propheticas Scripturas diligenter intendit.

Dilectus ei per cancellos et fenestras loquitur ut surgat, cum Christus per prophetas et apostolos eum docet, ut proximos ad bene uiuendum moneat.

Ipse uero surgit, dum ei ad omnia obedit. Properat cum opportune importune predicat, et sic amicus Dei fit, cum alios amicos Dei facit; columba est, cum simpliciter uiuit; formosus, cum alios ad bona informat; uenit, cum iussa Dei implet: hinc hiems transit, cum aspera conuersatio commisse plebis in malitia indurata calore diuini amoris soluta, in uer sancte  conuersationis transibit; imber recedit, cum tentatio persequentium se cessabit. Cum enim prauos a prauitate prohibet, mox persecutionem ab eis sustinet, quia omnes qui uolunt pie uiuere in Christo Iesu, persecutionem patientur . Imbre abeunte flores apparebunt, quia cessante persecutione malorum, initia bonorum erumpunt. Ipse sarmenta amputat, dum rebelles de Ecclesia segregat. uox turturis in terra auditur, cum penitentes ad Ecclesiam per lamenta conuertuntur. Ficus profert grossos, dum bona arbor, scilicet bonus homo profert bonum opus. uinee florentes dant odorem, quando Ecclesie uel claustra sub eo emittunt bonorum operum opinionem. Ipse surgit, cum hereticis resistit.  Amicus Dei efficitur, cum inimicos Dei persequitur. Speciosus est, cum errantes ad speciem Dei reducit. uenit, cum negligentes ad nuptias Agni uenire facit. Columba est, que alienos pullos nutrit, cum filios perditionis, filios gehenne, filios ire, facit filios regni et filios Dei. In foraminibus petre nidificat, cum eos in uulneribus Christi confidere imperat. In cauerna macerie habitat, cum in doctrina sacre Scripture eos sperare clamitat. Faciem suam Deo ostendit, dum per bonum quod agit, Dei retributionem intendit. Quem enim conscientia accusat, abscondit faciem, et loqui uerecundatur. Ille faciem ostendit, qui opere complet quod uerbo docet. uox eius in auribus Dei sonat, quando uiuit et predicat. uulpeculas capit, dum falsos fratres ad  regulam iustitie corrigit, aut incorrigibiles de cetu fratrum repellit, ne uineas suffodiant, id est ne congregationes iustorum simulatione subuertant. Dilectus placet illi, in promissis, et ipse placet illi, in obediendo eius preceptis. Pascitur inter lilia, quia reficitur sanctorum uita in uirtutibus candida. Donec aspiret dies, hoc est, donec lux ueritatis omnibus appareat, et umbra transeat; sicut enim umbra fuit Synagoga, et quidquid ille populus egit, umbra fuit illius rei quam nunc agimus, ita sacramenta Ecclesie et festiuitates sunt umbra future glorie. Sic etiam omnia mala presentis uite sunt umbre malorum future uite. Cum ergo lux eterne glorie illuxerit, tunc umbra sacramentorum euanescit, et tribulatio presens recedit. Dilectus ad hunc reuertitur,  cum expulsis hypocritis numerus perfectorum augetur. Huic erit dilectus caprea, cum per eum honos a malis secernit. Hinnulus erit, cum quoslibet ad conuersionem currere facit. Et hoc super montes Bethel, id est hoc facit per prelatos domus Dei.

Anagogice, dilectus sponsam a somno excitat, cum Christus peregrinantem Ecclesiam ad celestia uocat. Hunc uidet in montibus et in collibus salientem, quando cernit eum super ordines angelorum et sanctorum in dextera Patris regnantem. Similem capree uidet et hinnulo ceruorum, quia de patriarchis natum conspiciet Iudicem uiuorum et mortuorum. Post parietem nostrum stat respiciens per fenestras et cancellos, quia carnem sumptam ex nobis mortalem, monstrabit ei in gloria Patris immortalem,  ut per prophetas et apostolos promiserat. Ipsa surgit, quia uocanti occurrit ad gaudia; properat, ubi amica secreta celestia uidet; ubi erit columba septiformi spiritu plena; formosa, quia sine macula. Ibi hiems totius aduersitatis transit, imber, id est torpor et seuitia presentis uite abscedit, quia, cum de corpore educitur ad contemplandum Deum, in substantia sua ducitur.

Non iam uerborum gutte sunt necessarie, ut pluuia predicationis debeat infundi, quia quod hic minus audire potuit, amplius uidebit; nec tentatio necessaria, qua aliquis debeat probari. Tunc flores apparent in terra, quia quando de eterne beatitudinis uita quedam suauitatis primordia pregustare  anima ceperit, quasi iam in floribus odoratur exiens, quod postquam egressa fuerit, in fructu uberius habebit. Tunc tempus putationis aduenit, quia, omni uitio amputato, morte et pena carebit.

Mox ab ea, uox turturis Christi, in terra uiuentium audietur: Intra in gaudium Domini tui . Et ficus profert grossos suos, cum laboris sui recipiet fructus, eterne uite premium. uinee florentes dant odorem suum, quia Ecclesie, que hic in uirtutibus floruerunt, ibi odorem suauitatis emittentes, eternam prebent uoluptatem. His amicis sociabitur amica in gloria, speciosa in amplexu Spiritus sancti, columba, in foramine petre, id est in secretis Christi, et in cauerna macerie, hoc est, in cubilibus ciuitatis superne. Ibi ostendit ei Christus faciem suam, quando in maiestate sua uidebit  eum facie ad faciem . uox eius sonabit in auribus eius, quando audiet eum dicentem: uenite, benedicti Patris mei, percipite regnum . Que uox est dulcis, et facies decora, in quam esiderant angeli prospicere . uulpecule capiuntur, que uineas demoliuntur, quia per angelos omnia scandala colligentur et in caminum  ignis mittentur . Postea semper uinea florebit, quia Ecclesia cum Christo in eternum gaudebit. Dilectus illi coniungitur, et ipsa illi, qui pascitur inter lilia, quia regnat inter agmina sanctorum, in uirtutibus candida. uel nunc inter lilia pascitur, quia in prouectibus sanctorum usque in finem seculi reficitur. Donec aspiret dies et inclinentur umbre.

Siluestria animalia, unde similitudo est, pascuntur per totam noctem; superueniente aurora querunt sibi tuta loca, ita Christus, dum constat mundus, qui est nox, per illam noctem pascitur, de sanctorum uirtutibus, cum aspirat dies eternitatis, et ortus fuerit sol iustitie Christus, postea non laborabit in fidelibus, sed Deus erit omnia in omnibus  . Tunc de iudicio reuersus, similis erit capree, que bonas herbas eligit, et alta petit, quia bonis ad se electis, in alta gloria Patris regnabit. Et erit similis hinnulo, qui in umbroso loco requiescit, quia in refrigerio sanctorum ipse refrigerium eorum requiescet; super montes Bethel, uidelicet super omnes ordines angelorum celestis Ierusalem, que est domus Dei.



SECUNDUS TRACTATUS.


 Precedens tractatus erat de filia Pharaonis, sequens erit de filia Babylonis. Iam legati Regis pro regina austri missi ueniunt, sponsam in camelis cum magno comitatu adducunt; quam filia Pharaonis  de uinea cum suis comitibus egressa, cum magno tripudio excepit, cum magno comitum plausu in templum regis duxit. Hancque rex regali munificentia dotatam, ad conuiuium preparatum introduxit, scilicet apostoli, pro Ecclesia gentium missi, hanc signis et predicationibus ad fidem Christi conuertunt. Quam multitudo fidelium, de Iudea gratias agendo sibi associauit. In templum Domini, id est in primitiuam Ecclesiam uerbo et exemplo deduxit; hancque Rex glorie, Christus, multis donis sapientie et scientie ditatam, ad conuiuium corporis sui, uel sacre Scripture uocauit. Legitur namque quod Paulus et Barnabas, et alii ad gentes ad predicandum missi, ad Ierusalem reuersi, fratribus  retulerunt, quanta Deus per eos in gentibus fecerit, et quanta auiditate gentes fidem receperint, et quomodo Ecclesia in Iudea constituta de eorum conuersione exsultauerit . Filia ergo Babylonis olim in idololatria misera, scilicet gentilitas filia confusionis, nunc austri regina, quia ad uerum Regem Christum conuersa loquitur filie Pharaonis, uidelicet Ecclesie de Iudeis, narrans ei miserias, quas passa est a priori uita dicens.



CAPUT III.

uERS. 1.---In lectulo meo per noctem quesiui quem diligit anima mea. Similitudo est ab illa que in nocte amicum anxia querit, de non inuento dolet, et tandiu querens circuit, donec inueniat et leta ei adhereat. Lectulus est infidelitas, in qua requieuit  secura gentilitas. Nox uero intelligitur secularis prophetia, perplexis sententiis obscura. Dicit ergo: In lectulo meo per noctes quesiui quem diligit anima  mea, quasi dicat: Ego plenitudo gentium in infidelitate mea quasi in lecto egra posita, per noctem, scilicet obscuros libros philosophorum quesiui legendo, et interrogando notitiam eius, quem nunc cognitum uere diligit anima mea, hoc est, pre uita mea diligo eum, qui prior dilexit me, et nunc per fidem assumpsit me; quesiui illum multoties in Scripturis gentilium, et non inueni equalem Patri natum de uirgine pro humano genere. Multi quippe gentilium multum inquisierunt uiam salutis, per quam uenirent ad summum bonum, ubi esset uera beatitudo, et non inuenerunt, quia in Christum qui est uia, ueritas et uita, non crediderunt, et cum apud illos ueritatem non inuenirem, dixi.

uERS. 2, 3.---Surgam, et circuibo ciuitatem; per  uicos et plateas queram quem diligit anima mea. Surgam de lecto infidelitatis, et circuibo, id est perscrutabor Ecclesiam, ciuitatem Dei, et ciues illius interrogabo, et per uicos, id est per exempla martyrum, et per plateas, id est per doctrinas confessorum, queram quem diligit anima mea, id est naturalis ratio. Ciuitas dicitur quasi ciuium unitas, et intelligitur Ecclesia. In qua habitantes debent habere in dilectione cor unum et animam unam. uicus est stricta uia, et designantur hi qui per arctam uiam pergunt ad gaudia. Arcta uia est ieiunare, uigilare, corpus castigare, a mulieribus abstinere, inimicos diligere.

Platea est lata uia, et notantur hi qui per latam et spaciosam uiam tendunt ad celestia, ut licite  coniugati, et negotiis secularibus pro necessitate occupati, et tamen eleemosynis intenti.

Dubium dogma philosophorum deseram, et ad certam Christianorum doctrinam me conuertam. Et ab his qui sunt in contemplatiua uita, et ab his qui sunt in actiua uita discam quid potissimum ei placeat, quem pre omnibus diligit anima mea, id est naturalis ratio. Nam diu quesiui illum, prius in scholis secularium, et non inueni apud illos certam uiam ueritatis. Tandem me ita diligenter uerum inuestigantem, et beatam uitam desiderantem inuenerunt me uigiles, scilicet predicatores apostoli ad docendum parati, sicut Cornelium Petrus, Eunuchum Philippus, Dionysium Paulus, qui uerbo et exemplo sollicite custodiunt ciuitatem, uidelicet  Ecclesiam, ne hostes demones, uel heretici clanculo irrumpant, et aliquem de ciuibus incautum in anima perimant. Quos interrogaui dicens.

Num quem diligit anima mea uidistis? Quasi dicat legatis regis pro se missis: Apud philosophos ciues meos quesiui, et non inueni; uos autem Saluatorem mundi annuntiatis mihi, quem cum hominibus conuersatum uidistis. Num etiam oculis cordis gloriam maiestatis eius uidistis? Dicunt ipsi paululum. Nam uidimus eum cecos illuminantem, mortuos suscitantem, et in monte gloria deitatis ut sol radiantem. Ego autem dum pertransissem eos, hoc est, cum per doctrinam eorum de terrenis mente transissem ad celestia, inueni in equalitate Patris sponsum meum, uerbum per quod facta sunt omnia,  quem diligit anima mea, quia ipse dilectio et uita est. Tenui eum, inuentum in fide, nec dimittam eum operatione, pro aliqua tribulatione, donec introducam illum, mea predicatione in domum matris mee, id est in nationem gentium, et in cubiculum genitricis mee, hoc est in patriam gentilium, ut omnes credant in illum. uel mater est Synagoga, que Ecclesiam gentium per fidem genuit, cuius domus est Iudea, in qua in fine mundi sub Antichristo colligetur Synagoga. In huius matris domum introducit Ecclesia per fidem dilectum, ut omnis Isrel saluus fiat. Conuertentur enim ad uesperam, hoc est in fine mundi, et famem uerbi Dei patientur ut canes , et circuibunt ciuitatem, id est Ecclesiam, ut audiant a Christianis uerbum salutis. Genitrix est  nutrix, et intelligitur lex, que suo lacte nutrit filios Ecclesie, cuius cubiculum est Ierusalem uel corda fidelium. In cubiculum genitricis dilectus ducitur, quando Christus per legem in Ierusalem predicatur, et in corde uerus Deus creditur. Postquam rex reginam Austri in domum filie Pharaonis ad conuiuium introduxit, eam etiam in cubiculo eius, utputa de itinere lassam requiescere fecit, et ne quis hanc inquietet, interdicit dicens.

uERS. 5.---Adiuro uos, filie Ierusalem, per capreas ceruosque camporum, ne suscitetis, neque euigilare faciatis dilectam, donec ipsa uelit. Hoc ita intelligitur de Ecclesia gentium, ut prius de Ecclesia Iudeorum. Ecclesiam quippe de gentibus per apostolos  adductam, Christus, Rex glorie in domum filie Pharaonis, id est in fidem primitiue Ecclesie introduxit, et in cubiculo eius, scilicet in contemplatiua uita a tumultu seculi requiescere docuit, et ne quis hanc lucri causa ad seculare negotium ab hac quiete inquietet, per prophetica et apostolica scripta prohibet. Ecce bonus pastor erroneum gregem ad ouile suum adduxit, et sub uno pastore unum ouile fecit. Ideo autem uersiculus, Adiuro uos, filie Ierusalem, in cantico amoris repetitur, ut non minorem se Dominus Ecclesie de gentibus quam de Iudeis collectam curam habere; sed equalem pro utriusque pace sollicitudinem gerere designet. Non enim minus hec regina austri capitur amore sponsi, quam prima amica de Iudeis.

 Ecclesia dormit cum quiete contemplationi uacat, tunc uero euigilat, cum aliis uerbo et exemplo uitam eternam predicat, ut lux eius coram hominibus luceat, ut uidentes opera eius glorificent Patrem in celis . Anima uero fidelis dormit, cum se a carnalibus desideriis alienat. Tunc autem euigilat, cum bonis operibus ad uisionem Conditoris properat. Ecclesia autem peregrinans dormit, cum mortuo corpore in sepulcris quiescit, ut scribitur; Cum dederit dilectis suis somnum, ecce hereditas Domini . Tunc uero euigilat, cum in die iudicii resurget, et regnum sibi ab initio paratum percipiet iuxta moralem sensum, lectulus est carnalis uoluptas, in qua requiescit, qui in deliciis seculi uiuit. Nox uero est mors, dicente Domino:  uenit nox, cum nemo potest operari . In lecto ergo per noctem Deum querit, qui carnaliter uiuens, imminente morte, inducias uite a Domino petit. Sed quod querit non inuenit, quia non ideo inducias petit, ut Domino pro peccatis suis satisfaciat, sed ut diutius consuetis deliciis affluat. Huic necesse est ut de lecto carnalis uite surgat, ciuitatem, id est sacram Scripturam tota intentione circumeat per uicos et plateas, id est, per spiritales et seculares salutem anime querat. Quam ideo non inuenit, quia prioris uite maculas penitendo non diluit. Sed hunc uigiles inueniunt, qui ciuitatem custodiunt, quia docti uiri qui scripturis inuigilant, hunc ad penitentiam et satisfactionem informant.

 Hoc de salute anime interrogat, et cum eos pertransierit, id est cum per doctrinam eorum ueram penitentiam egerit, salutem quam querebat inuenit. Hanc ergo inuentam oportet ut teneat bona operatione, nec dimittat ulla tentatione, donec Christum dilectum introducat in domum matris sue, id est, in animam que est domus gratie, que genuit eum Deo, et in cubiculum genitricis sue, id est, in cor, quod est cubiculum sapientie, nutricis sue. Aliter lectulus est secretum spiritualis uite, nox uero perturbatio mundi; in hoc lecto cum fidelis anima in sancta conuersatione uiuens, et perturbationem a fratribus suis patiens, illum solum legendo et orando querit quem diligit, in quo pacem et requiem  habere possit. Sed quem querit hic non inuenit, quia, quandiu in mundo uiuit peregrinatur a Domino , qui est pax et requies et beatitudo. Surgit ergo et circuit ciuitatem, quia se tota uirtute erigit ad perscrutandam sacram Scripturam; per uicos et plateas dilectum querit, quia uitas spiritualium et secularium in contemplatiua uita et actiua uiuentium percurrit. Si quid imitandum inueniat, per quod dilecto placens ad illum pertingat; sed hic non inuenit, quia, quandiu eius uisione non fruitur, non quiescit.

Hanc uigiles ciuitatis inueniunt, quia expositores sacre Scripture in doctrina peruigiles talem animam querunt, quam suo dogmate ad Christum perducant. Hos interrogans paululum pertransit, et dilectam  inuenit, quia scripta eorum perlegens cito Deum uero intuitu inuenit quem quesiuit. Per eos transit, quia in ipsis uidet formam eius quem querit, et tamen transit, quia Deum qui ultra est incipit imitari et intueri; hunc tenet dilectione, nec dimittit, ulla perturbatione; donec exemplis introducat illum in claustrum, domum congregationis matris sue, que illum per exhortationem genuit, et in cubiculum genitricis sue, id est, intellectum sacre Scripture, que eum nutriuit lacte scientie; ut et alii eum intelligant Deum.

Iuxta altiorem uero intellectum, lectulus est corpus in quo anima quasi egra recubat, nox uero hic mundus tenebris ignorantie obsitus. Ecclesia hic peregrinans in lecto dilectum per noctem querit,  dum in corpore, quod aggrauat animam posita, et tenebris ignorantie obsita, eternum lumen Christum uidere appetit. Quem dum inuenit surgit, ciuitatem circuit, per uicos et plateas, quem diligit, querit. Quia cuncta terrena eius amore spernit, ad celestia scrutanda se erigit; ordines angelorum et sanctorum mente lustrat, si forte per eos ueram lucem aspiciat. Hanc custodes ciuitatis inueniunt, quia angeli, qui semper uident faciem Patris , ei occurrunt et per contemplationem dilecti gloriam ostendunt; hos cum paululum pertransit, dilectum inuenit, quia, cum choros angelorum mente transcenderit, Christum in dextera Patris regnantem uidebit. Hunc tenet contemplando, nec dimittet ultra terrena sectando, donec ipse introducat  eam in celestem Ierusalem, que est mater nostra et domus angelice multitudinis, et in cubiculum genitricis sue, id est, in paradisum exsultationis, qui est cubiculum Ecclesie nutricis sue.

De paradiso uoluptatis expulsus est homo peccans cum suis sequacibus. In paradisum exsultationis receptus est latro penitens cum suis sequacibus. Regina austri a quiete euigilans, ab ipso rege excitata, de cubiculo procedit gemmis ornata, quam filie Ierusalem cum cantu : Que est ista, excipiunt, et ad lectum Salomonis honorifice deducunt, ibi fortissimi ex Isrel armati occurrunt, et eam  in ferculum Salomonis, id est in domum conuiuii cum magno apparatu introducunt  scilicet Ecclesia gentium ab apostolis, in speculatiua uita informata, et a Christo multis donis Spiritus sancti decorata, a secreto intime contemplationis sponsi instinctu ad publicum bone operationis, et predicationis processit, dum exempla patientie per multa tormenta diuersis temporibus proximis prebuit, cuius immutationem ac patientie pro Christo uirtutem fideles de Iudeis admirantes, magnis laudibus extollunt, et Christum de Synagoga expulsum, in ea ut in lecto requieuisse canunt.

Est profecto Ecclesia lectus Christi, quia in eius fide et dilectione ut aliquis in lecto fessus, requiescit. Est et domus conuiuii, quia Christus eius operibus reficitur, uel esuriens in pauperibus cibatur. Sed et uitulus saginatus prodigo filio in ea occiditur  , dum gentilis populus corpore et sanguine Christi reficitur, et esurientes et sitientes iustitiam uariis Scripture ferculis saturantur. Igitur filia Pharaonis, hoc est Ecclesia de Iudeis, admiratur quod ei filia Babylonis, id est Ecclesia de gentibus, per omnia comparatur, et congaudendo exclamat:

uERS. 6.---Que est ista que ascendit per desertum. Similitudo est a populo, per Moysen de Aegypto per mare Rubrum educto, qui per desertum difficili uia ad patriam ascendit. Cui Amalec in uia pugnam intulit, quem Iosue, qui et iehsu, uicit, qui uictorem populum manna refectum in terram promissionis introduxit. Sic Ecclesia gentium, de Aegypto huius mundi per Christum de potestate Pharaonis,  id est diaboli liberata, per baptismum sanguine Christi rubricata, est educta. Que per desertum mundi dura uia ad patriam celi ascendit, quia per multas tribulationes oportet eam introire in regnum celorum. Cui Amalec, id est diabolus, pugnam in uia equitatis infert, per persecutores, per hereticos, et per falsos Christianos. Sed hec omnia per uerum Iesum suum ducem uincit, qui eam corpore et sanguine suo pascit, et in terram uiuentium, scilicet, paradisum introducit, dicit ergo: Que est ista que ascendit per desertum sicut uirgula fumi, ex aromatibus myrrhe et thuris et uniuersi pulueris pigmentarii? Hoc admirando dicit, non interrogando Synagoga erat Dei terra, aratro legis culta, prophetis et aliis iustis fecunda. Gentilitas uero erat desertum  nulla uirtutum fruge fecunda, a nullo propheta uel angelo ad cultum Dei instituta. uirgula est timor puerorum correctio uitiorum, per uirgam intelligitur timor Domini, per quam Ecclesia ad sapientiam ascendit, ut scribitur: Initium sapientie timor Domini . Fumus est sanctum desiderium, igne amoris diuini procreatum, aromata sunt confectio specierum, et notatur multitudo uirtutum. Myrrha est mortificatio martyrum, thus sacrificium confessorum, uniuersus puluis pigmenti, deuotio omnium fidelium Christi, pigmentarius enim est medicus, qui pigmenta, id est diuersa medicamina, conficit, et intelligitur Christus, qui Scripturam ad uarios uitiorum morbos medicamen fecit.

 Hic sex gradus ascensionis ad perfectionem scribuntur, uel sex ordines electorum in Ecclesia exprimuntur. De uirga quippe timoris, ascendit ad fumum compunctionis, inde ad aromata uirtutum, deinde ad myrrham mortificationis, inde ad thus confessionis, ut hostia uiua fiat Deo, demum ad uniuersum puluerem pigmentarii, hoc est ad imitanda uniuersa exempla sectatorum Christi. uel per uirgam, que recta est, recti corde accipiuntur; per fumum penitentes, per aromata claustrales, per myrrham martyres, per thus confessores, per uniuersum puluerem pigmentarii coniugati et alii fideles. Dicitur itaque que est ista que ascendit per desertum, quasi dicat: ista olim desperata, a Deo deserta, nunc ad fidem conuersa, quam gloriosa est,  et quanta laude et admiratione digna, que ascendit per gradus uirtutum, per desertum mundi, ad alta celorum, sicut uirgula fumi, uirgula que de terra ad celum se erigit, et fumus qui ima deserens alta petit, fumi dico ex aromatibus, id est, ex odore myrrhe et thuris, et uniuersi pulueris pigmentarii, hoc est, ex omnibus speciebus medicinalibus. Fumus ex igne natus, in alta conscendens, paulatim se subtrahit humanis aspectibus; sic Ecclesia igne sancti Spiritus in amorem Dei accensa, transcendere non desinit, donec a terrenis subtracta ad inuisibilia celi rapiatur. Fumus eodem tempore partim oritur, partim in sublimioribus disparet; sic Ecclesia in quibusdam suis membris gignitur noua, in quibusdam in sublimibus superius colligitur ad  celestia.

Per myrrham mortificatio carnis, per thus suauitas orationis, per puluerem omnia genera uirtutum accipiuntur, per que Ecclesia in singulis ordinibus electorum ascendit ad summa populorum.

Tropologice, Sponsa per desertum ascendit, quando anima a uoluptatibus carnis ad alta uirtutum ascendit, per desertum, id est per claustralis uite secretum, ubi erit ab illecebris mundi separata, et celestibus preceptis dedita; sicut uirga et fumus, terrena deserens et celestia petens, aromata uirtutum colligens, et more aromatum odorem bone fame de se emittens, myrrham mortificationis, et thus orationis redolens, et puluerem omnium uirtutum  per exemplum fratribus prebens.

Anagogice autem sponsa per desertum ascendit, quando Ecclesia hic peregrinans per mundum ad celum scandit, sicut uirgula fumi, hoc est, sicut illi qui fuerunt ut uirga recti, et per fumum, id est, per turbatum cor peccata sua lacrymantes, et qui ut aromata odorem uirtutum dabant, et qui se pro Christo mortificabant, et qui se incensum Deo per sanctam uitam offerebant, et qui aliis bona exempla dabant. Filiabus Ierusalem admirantibus et interrogantibus, quo regina per desertum ascenderit dicit eis: Ad lectum Salomonis. Fidelibus de Iudea repentinam gratiam Dei in Ecclesia gentium mirantibus, quod per ipsa tormenta scandebat ad celestia dicit: Ne miremini me per ardua ascendentem, sed  potius imitamini me, Christi uestigia per difficilia sequentem; quia ad lectum Salomonis, id est ad eternam beatitudinem festino, qui est lectus Christi ueri pacifici, in quo requiescunt cum eo omnes sancti, et ut hic fiam eius lectus per fidem, ut in me requiescat per gratiam, ut ibi in eius lecto requiescam. Quem lectum ostendam uobis, ut et uos ad eum ascendatis, et in eo requiescatis.

uERS. 7, 8.---En lectulum Salomonis sexaginta fortes ambiunt ex fortissimis Isrel, omnes tenentes gladios, et ad bella doctissimi. Quasi dicat: Ego Ecclesia sum lectulus Christi ueri pacifici, in quo sancti, in eius amplexu delectantur, tumultibus uitiorum sopitis. Et me sexaginta fortes cum gladiis ambiunt, hoc est, omnes perfecti in lege, et Euangelio,  me scriptis suis ab hereticis muniunt, et ideo uenite, et in me securi requiescite. Diminutiuum ideo lectulus ponitur, quia hic breuis est requies sanctorum. Ad litteram ita intelligitur, quod Salomon ditissimus regum, lectum auro et gemmis ornatum habuerit, qui frequentium militum excubiis custoditus sit.

Ad allegoriam autem Salomon, quod sonat pacificus, est Christus uerus pacificus, qui omnia pacificauit in celis et in terris; cuius lectus est Ecclesia, in qua ipse per fidem requiescit, pulsus de Synagoga. Qui lectus est auro et gemmis ornatus, id est, sapientia et uirtutibus decoratus; hunc sexaginta fortes cum armis ambiunt, quia omnes perfecti Ecclesiam scriptis et exemplis muniunt. Sciendum  quod numeri pro magno mysterio in sacra Scriptura ponuntur, omnis namque numerus est perfectus, aut imperfectus; perfectus numerus designat perfectos in Ecclesia, imperfectus autem significat imperfectos in ea: est autem perfectus numerus, qui completur in suis partibus; imperfectus autem qui partibus suis ad summam non peruenit, aut eam excedit. Senarius numerus est perfectus, quia constat suis partibus. Sunt autem sue partes, unitas, binarius, ternarius; nam sexies unum, uel bis tria, uel ter duo fiunt sex. Non ita fit in octonorio numero, cuius partes sunt unitas binarius, quaternarius; octies enim unum, uel bis quatuor, uel quater duo sunt octo. Que partes collecte non faciunt octo,  sed septem; nam unum, duo, quatuor, faciunt septem.

Duodenarius autem numerus summam suam excedit, cuius partes sunt unitas, binarius, ternarius, quaternarius, senarius. Duodecies enim unum, uel bis sex, uel ter quatuor, uel quater tria, uel sexies duo sunt duodecim. Que partes in unum collecte, scilicet unum, duo, tria, quatuor, sex faciunt sedecim. Omnes autem numeri continentur in quatuor uersibus; primus dicitur simplex, scilicet unum, duo, tria, usque ad decem, in quo uersu solus senarius est perfectus, alii omnes imperfecti. Secundus uersus dicitur multiplex, scilicet decem, uiginti, triginta, et ita usque ad centum. In quo solus sexagenarius inuenitur perfectus, cuius partes sunt decem,  uiginti, triginta. Nam decem pro unitate, uiginti pro binario, triginta pro ternario ponuntur. Siquidem sexies decem, uel bis triginta, uel ter uiginti fiunt sexaginta, quod nullus alius numerus infra centum facit. Tertius uersus est etiam multiplex, scilicet centum ducenti trecenti et ita usque ad mille. In quo sexcentenarius solus est perfectus; nam sexies centum uel bis trecenti, uel ter ducenti fiunt sexcenti. Ibi quippe centum pro unitate, ducenti pro binario, trecenti pro ternario ponuntur. Quartus uersus est a mille usque ad mille millia, uel millies mille millia; qui sequuntur dicuntur myriades, ubi semper qui possidet sextum locum est perfectus, scilicet sex millia, uel sexaginta millia, uel sexcenta millia. Sexagenarius igitur numerus constat ex senario  et denario; nam sexies decem, uel decies sex fiunt sexaginta, per denarium intelligitur uetus lex propter Decalogum, ubi scribitur: non occides, non mechaberis , etc., per senarium autem noua lex propter sex opera misericordie: Esuriui et dedistis mihi manducare , etc. Per sexaginta ergo accipiuntur omnes perfecti sub ueteri et Nouo Testamento, ut prophete, et apostoli, armis spiritalibus instructi, contra uitia fortes, ad bona opera stabiles. Hi lectum Salomonis ambiunt, quia Ecclesiam lectum Christi oratione, predicatione, exemplo, et scripto muniunt. Ipsi ex fortissimis Isrel sunt, quia ex Christiano populo Deum uisuro electi sunt. Isrel namque est nomen benedictionis, et sonat uir uidens Deum, et significat populum fidelium,  qui uisurus est Deum. Ex his sunt isti electi fortissimi, in uirtutibus insuperabiles, et alios ad bonum confortantes, omnes in promptu tenentes fide, et opere, gladios predicationis Noui et ueteris Testamenti, et ad bella spiritualia doctissimi, scientes mille artes demonum, et naturas uitiorum; non enim pugnant contra homines, sed contra spiritales nequitias, scriptis autem contra hereses.

uERS. 8.---Uniuscuiusque ensis super femur suum, propter timores nocturnos. Hoc est, cuiusque opus est ut predicatio eius; quia opere et ense pugnat, predicatione ut femore gignit, timens ne, dum eius uita despicitur, sermo predicationis contemnatur. uerbum predicationis per simile dicitur gladius uel  ensis, quia sicut gladius animam a corpore separat, sic uerbum Dei animam a uitiis uel malos a bonis separat. Per femur notatur generatio. Duo femora sunt due leges, per quas doctores gignunt filios spiritales; timores nocturni sunt insidie diaboli, que ducunt incautos ad eternas tenebras inferni. Ut ergo ensis corpus secans super femur ponitur, ita uerbum Dei resecans uitia, super predicatione uniuscuiusque de ueteri et Nouo Testamento prolata dominatur, ut cogitationes ab anima et mala opera a corpore amputet, et filios Ecclesie heredes regni Dei pariat, et timores nocturnos, scilicet insidias diaboli, et uersutias hereticorum Ecclesie hostium repellat.

Notandum quod Deus in senario numero omnia  opera sua perfecit, qui constat ex ternario et binario et unitate; per ternarium, trinitas; per binarium, dilectio Dei et proximi, per unitatem uero exprimitur unitas Ecclesie, in qua omnes perfecti sunt custodes lecti Christi.

Tropologice lectulus Salomonis est spiritualis conuersatio uel anima iusti, in qua requiescit Deus ut scribitur: Super quem requiescam, nisi super humilem et quietum et trementem uerba mea? . Hunc lectum sexaginta ex Isrel, hoc est omnes spirituales Deum mente contemplantes, uerbo et exemplo ambiunt, gladios discretionis tenentes, falsos fratres a ueris resecantes, ad bella uitiorum uirtutibus docti, quia uniuscuiusque ensis super femur suum, id est seueritas uite cuique carnalitati  dominatur, dum carnem macerant, corpus in seruitutem redigunt, propter timores nocturnos, scilicet propter insidias diabolice fraudis, quibus improuidos pertrahunt ad noctem eterne damnationis.

Iuxta Anagogen uero lectulus Salomonis est eterna beatitudo, in qua requiescit Ecclesia, que iam migrauit de huius mundi exsilio. Hanc sexaginta fortes ex Isrel ambiunt, quia omnes ueteris et Noui Testamenti sancti Deum uidentes eam circumdant, tenentes gladios, id est, premia ei monstrantes, que iam receperunt, pro hoc quod in uita gladio uerbi salutis contra uitia pugnauerunt, quando ad bella spiritualia docti, id est, exercitati erant; uniuscuiusque ensis super femur suum, quia cuiusque merces apparebit, quam pro hoc recepit, quod  ense discretionis libidinem carnis resecauit, propter timores nocturnos, id est ne esset socius cum demonibus in nocte eterne mortis. Regina, domum conuiuii ingressa, multis comitata filiabus Ierusalem admirantibus, ascensum eius ad lectum Salomonis, hortatur ut secum intrent ad conuiuium, laudans decorem domus, dicens:

uERS. 9, 10.---Ferculum fecit sibi rex Salomon de lignis Libani, columnas eius fecit argenteas, reclinatorium aureum, ascensum purpureum, media caritate constrauit propter filias Ierusalem. Et ideo mecum intrate, et in tam celebri domo, celebre conuiuium frequentate. Scilicet Ecclesia gentium lectus Christi et domus conuiuii facta, omnes de Iudeis uel gentibus  inuitat, ut per fidem ueniant in se, per dilectionem requiescant, epulas eterne dulcedinis per operationem ineant. Ferculum est equiuocum: ferculum est refectorium, est et lectus, et est mensa, et discus, et cibus, a ferendo dictum. Traditur quod cenaculum grande, stratum, in quo Christus cum apostolis recubuit, quando corpus suum eis tribuit , in eodem loco fuerit, ubi olim Salomon hoc ferculum fecit, in quod reginam introduxit.

Sciendum uero quod, iuxta litteram, rex Salomon, multis deliciis affluens, tale consistorium uel refectorium fecit, ut hic scribitur, in quo lectum, et mensam auro et gemmis ornatam, habuit. Est autem consistorium domus iudicii, refectorium domus conuiuii.

 Sed iuxta allegoriam, Christus fecit domum iudicii, in qua iudicat bonos ad gloriam, malos ad penam. Fecit etiam et domum conuiuii, in qua reficit corpore et Euangelio suo, omnes in se credentes, dicens: uenite ad me, fide et dilectione, omnes qui laboratis in tribulationibus mundi, et onerati estis peccatis, uel pressuris, et ego reficiam uos eterna refectione .

In qua domo lectum et mensam, id est claustralem requiem, et sacram Scripturam posuit, ut uidelicet in laboribus seculi fessi, in lecto requiescant et famem uerbi Dei patientes de mensa cibum percipiant. Salomon namque, quod sonat pacificus, est Christus, qui inimicitias inter Deum et hominem soluens, et omnia in celis et in terris pacificans, qui  est Rex glorie, regens singulos ordines Ecclesie. Hic fecit sibi ferculum, id est domum conuiuii de lignis Libani, scilicet Ecclesiam de omnibus electis ad honorem sui.

Libanus quippe est mons in terra repromissionis, ad cuius radices oritur Iordanis, cuius ligna sunt cedri, pulchritudine et proceritate super omnes arbores, et imputribiles, odorifere et a uermibus illese. Cum in sacra Scriptura ponuntur nomina montium, uel urbium, uel locorum, tunc, aut nominum interpretatio, uel situs locorum, uel rerum ibi gestarum, significatio notatur; et licet tota illa pars Scripture que agiographa nominatur, plena sit similitudinibus, tamen precipue iste liber per similitudines est contextus. Christus per similitudinem dicitur  mons, quia duo notantur in monte, scilicet firmitas et altitudo, ita Christus firmus est in potentia, et altus in uirtute. Hic mons secundum Danielem totum mundum impleuit, quia Christi predicatio totum orbem repleuit.

In hunc montem, secundum Isaiam, omnes gentes ascendunt, quia in Christum omnes gentes credunt. Super hunc montem, secundum Dauid, ciuitas Dei edificatur , quia super firmam fidem Christi, et ardua precepta eius Ecclesia fundatur. Libanus dicitur candidatio, et Christus est candidus, quia de casta uirgine sine labe peccati natus. De quo monte oritur Iordanis, quia de Christo ortus est baptismus. Huius Libani ligna sunt omnes  electi, fide pulchri, spe proceri, caritate odoriferi, de quibus facta est Ecclesia domus conuiuii. Columne, que hanc domum sustentant argentee, sunt apostoli, et eorum successores episcopi, predicatione recti, eloquentia et uita mundi, qui uerbo et exemplo sustentant domum Domini. In hac est reclinatorium aureum, communis uita claustralium, in qua se Christus inclinat ad pausandum, et ipsi a labore mundi requiescunt ad Deum contemplandum. Quod est aureum, quia sapientia purum, caritate fulgidum. In hac ascensus purpureus est martyrum chorus, proprio sanguine purpuratus. Purpura ex sanguine piscis conficitur; piscis est Christus, qui in humano genere latuit ut piscis in undis, sed captus est hamo nostre mortalitatis. Cuius sanguine tincta  est purpura, scilicet Ecclesia, que sequens Christi uestigia proprio sanguine est purpurata. Per hunc ascensum ad Christum scandunt, qui exemplo martyrum sanguinem suum fundunt pro Christo. Media strata sunt caritate: Quantum ad litteram pauimentum inter duos parietes medium erat marmoreis et uitreis crustis mirifice stratum, omnibus historiis ad dilectionem pertinentibus distinctum. uarie quippe imaginum forme erant operi illi impresse. Significat autem in domo Domini turbam fidelium agriculture insudantium, qui imagines dilectionis sibi impressas ostendunt, dum proximis in necessitate rebus suis subueniunt. Hunc ornatum fecit Salomon, propter filias Ierusalem, quia Christus ecclesiam, domum suam, disposuit, ut quidam  in ea sint columne, quidam reclinatorium, quidam ascensus, quidam per opera caritatis fiant filie Ierusalem eterne pacis.

Tropologice autem sic intelligitur: Ferculum fecit sibi rex Salomon de lignis Libani, hoc est lectum cedrinum, columnas, id est spondas lecti fecit argenteas, reclinatorium, ubi caput reclinatur, fecit aureum, ascensum, scilicet scabellum, fecit purpureum, media strauit caritate, scilicet lectisternia erant intexta rebus caritatem exprimentibus. Lectus de lignis Libani factus, est sancta anima, de exemplis sanctorum requies Christi facta, cuius columne sunt quatuor principales uirtutes, scilicet prudentia, fortitudo, iustitia, temperantia. Que sunt argentee, scilicet splendide, quia faciunt animas  splendidas, quas sustentant; huius reclinatorium est aureum, scilicet bona conscientia, in quam reclinat se sapientia, ut aurum pura, et in camino tribulationis excocta. Huius ascensus est celestium appetitus, quia quodammodo ascendit, dum terrena contemnit, celestia appetit; qui est purpureus. Quia qui per ardua uirtutum gressus molitur, mox a malis persecutionem patitur, et sine sanguinis effusione martyr efficitur. Media sunt strata caritate, quia inter reclinatorium aureum et ascensum purpureum, medie sunt uigilie, eleemosyne, ieiunia que caritate condita erunt accepta, sine caritate non proderunt, facta huiusmodi lectus factus est, propter filias Ierusalem, hoc est, ut fideles anime filie Ecclesie  in eo requiescant, et sponsus Christus in eis.

Anagogice uero sic exprimitur; Ferculum fecit sibi rex Salomon de lignis Libani, id est mensam cedrinam, columnas, id est pedes mense fecit argenteas, reclinatorium aureum, in quo antiqui solebant post prandium caput reclinare, ascensum graduum purpureum media caritate constrauit, id est mensale formis caritatem representantibus uariauit. Mensa est sacra Scriptura, in qua diuersa sunt deliciarum fercula. Ferculum est etiam discus a ferendo dictus, quod iterum est sacra Scriptura ferens uite fercula. Hec mensa facta est de lignis Libani, quia sacra Scriptura facta est de prophetis et apostolis Iudaici populi in cultu unius Dei dealbati, et postea in baptismate Christi candidati. Utrumque  enim sonat Libanus, scilicet dealbatio uel candidatio. Que ligna sunt imputribilia, quia facta eorum sunt coram Deo durabilia. Huius mense columne, scilicet, pedes sunt quatuor intellectus, id est, historia, allegoria, tropologia, anagoge. Que columne sunt argentee, quia Scripture sunt eloquentia splendide, huius reclinatorium aureum est corpus Dominicum sine labe peccati purum.

In igne passionis excoctum, claritate immortalitatis fulgidum, in quod se Deus reclinauit, dum humanum genus uisitauit. Huius ascensus est purpureus, id est, sacra crux sanguine piscis Christi purpuratus, per quam Christus ad gloriam Patris ascendit, et per quam Ecclesia peregrinans eum sequens ad gaudis scandit. Media strata sunt caritate, quia omnia  opera Christi ab incarnatione usque ad passionem uel ascensionem plena sunt caritate. uel mensa sacre Scripture plena est poculis caritatis. Que caritas in medio, id est, in communi est posita, ut omnes per eam fiant filie Ierusalem celestis, et in lecto eterne quietis, et in reclinatorio aureo, scilicet in splendore eterne claritatis quiescant, et mensam eterni conuiuii adeunt ac nuptias Agni cum angelis peragunt.

Postquam regina adornata aduenit, rex coronatus ad conuiuium procedit, et per plateas ciuitatis preco conclamat filias Sion ad uidendum coronatum regem Salomonem in diademate, et inuitans dicit.

uERS. 11.---Egredimini, filie Sion, et uidete regem Salomonem in diademate quo coronauit eum mater  sua, in die desponsationis illius, et in die letitie cordis eius. uox est predicatorum preconum Christi filias Sion, id est omnes Ecclesias, per mundum inuitantium ad uisionem coronati Christi. Sion est mons in Ierusalem, super quem est arx in Ierusalem, que dicitur turris Dauid, et dicitur specula, Ierusalem dicitur uisio pacis. Sion ergo figurat presentem Ecclesiam, que per speculum in enigmate , adhuc speculatur futuram gloriam. Ierusalem autem designat Ecclesiam regnantem in celis, que iam fruitur uisione pacis eterne, filie uero Sion sunt omnes Ecclesie per orbem diffuse, filie uniuersalis Ecclesie. His dicitur a predicatoribus, scilicet eterni Regis preconibus, Egredimini de  Babylonia filie Sion et uidete regem Ierusalem coronatum. Quasi domi in Babylone residet, qui in confusione infidelitatis latet. Quasi de Babylone egreditur, qui de infidelitate ad fidem Christi conuertitur.

Filie Sion ad uidendum regem Salomonem in diademate egrediuntur, dum Ecclesie per orbem de priori uita per fidem egresse Christum, Regem glorie, uerum pacificum, in spinea corona admirantes contemplantur: qua coronauit eum mater sua Synagoga in die Parasceues, que fuit dies desponsationis illius, quo eam desponsauit sanguine suo, et in die letitie cordis eius, hoc est in die Pasche, quo letata est, quod eum quasi malefactorem cum latronibus crucifixit. Solemnis namque dies erat Pasche  Iudeorum, quando crucifixerunt Christum, ideo alia Translatio habet: In die solemnitatis et letitie. uel in diademate uident regem, quando mente uident Christum in humana carne, quia circumdedit eum mater sua Maria in die desponsationis illius, id est, in die incarnationis, quo humanam naturam sibi sponsam fecit, et in die letitie cordis eius, scilicet in die resurrectionis, quo assumpta humana natura iam immortalis facta in eternam letitiam est translata; uel uirgo mater multum de immortalitate filii est letata.

Ad litteram etiam filie Sion sunt egresse uidere Christum in spinea corona, quando multitudo populi et mulierum plangentium ad crucem eum sequebantur, quibus dixit: Filie Ierusalem, nolite  flere super me, sed super uos , etc.

Iuxta moralem sensum filie Sion ad uidendum regem coronatum egrediuntur, cum anime fidelium de ignorantia ad scientiam, uel de mala conscientia ad confessionem, uel de mala conuersatione ad bonam conuersationem conuertuntur, ut corde uisam Christi patientiam sequantur, quam illa die habuit quo ei Iudea mater sua spineam coronam imposuit, et mente contemplentur illam gloriam quam ei Pater dedit in die solemnitatis et letitie, id est, in die resurrectionis, quo eum gloria et honore coronauit, et super omnia opera sua constituit .

Iuxta altiorem sensum filie Sion egrediuntur ut regem coronatum uideant, quando anime de corporibus egresse celi palatium ingrediuntur, ut regem  glorie in decore suo uideant, quo eum mater sua celestis Ierusalem coronauit, quando Deum hominem, uictorem diaboli, a Deo coronatum, cum triumpho excepit, in die solemnitatis et letitie, scilicet in die ascensionis, quo eternam letitiam Ecclesie contulit. Precone per urbem clamante et populum ad conuiuium inuitante, filie Sion de domibus cateruatim euolant, regem coronatum ac reginam gemmis ornatam uidere properant. Quam rex amplexus per singula membra laudat, laudatam multis muneribus donat, scilicet apostolica tuba per orbem intonante et populos nationum ad eternas epulas inuitante, omnes gentes de domibus idololatrie proruerunt ad uidendam eterni Regis, Christi, et Ecclesie gloriam festinauerunt. Christus Ecclesiam ad se uenientem  dulci amplexu excepit, multa carismata ei contulit; hanc per singula membra laudat, dum opera fidei in singulis ordinibus Ecclesie comprobat. Tota quippe Ecclesia est unum corpus, cuius caput est Christus, caput Christi Deus , cuius corporis membra sunt diuersi ordines electorum, qui in septem hic distinguuntur, quia septiformi Spiritu disponuntur. Cui dicit:



CAPUT Iu.

uERS. 1.---Quam pulchra es, amica mea, quam pulchra es et decora! Quasi dicat, o Ecclesia, prius inimica cum esses in Babylonia, nunc amica ad me conuersa, iam sciens secreta mea, quam pulchra es in ornatu uirtutum,  ualde pulchra interius in fide, pulchra exterius in opere, et decora, id est ualde chara in predicatione, quia facis que doces, exemplo ostendis que mones. Oculi tui columbarum, cum membra corporis in Scriptura ponuntur, tunc notantur eorum officia; cum aues uel animalia ponuntur, eorum tunc notantur nature uel colores. Oculorum officium est de capite lucere, et corpori ducatum prebere. Columbe uero simplices sunt, et alias aues non ledunt. Oculi ergo Ecclesie sunt episcopi, et alii prelati, prouisores eius, a capite Christo lucentes, qui coram hominibus uerbo et opere lucent, et Ecclesiam, corpus Christi, exemplis et scripturis ad uitam ducunt. Hi oculi sunt ut oculi columbarum, id est, ut apti duces Ecclesiarum, qui columbe sunt,  quia septem uirtutes habent, ut columba septem naturas.

uel ipsi oculi tui columbe sunt, quia simplices sunt, et neminem ledere querunt. Absque eo quod intrinsecus latet, scilicet absque caritate, que in solis oculis meis apparet; in uerbo et exemplo pulchra es quo exterius appares hominibus, sed pulchrior es coram me, quo lates interius in caritate et in uirtutibus. uel tu pulchra es predicatione, in prelatis oculis tuis, absque hypocrisi, et heresi, que intrinsecus latent, in hypocritis et hereticis. Capilli tui sicut greges caprarum. Capilli caput ornant et muniunt, capre uero ad alta ascendunt. Capilli Ecclesie sunt populares, qui eam fide ornant, ut agricole, uel armis muniunt, ut milites; greges  caprarum sunt multitudines fidelium, que sub apostolis de uirtute in uirtutem ascenderunt ad martyrium.

Ad horum exemplum, ut capilli innumerabiles de laicis in Ecclesia martyres effecti sunt. Qui ascenderunt, de monte Galaad, quod dicitur aceruus testimonii, et intelligitur martyrum exercitus Christi, qui testimonium perhibent Christo, dum sanguinem pro eo fuderunt, et ipse Christus est mons Galaad de quo ascenderunt, quia suo exemplo precessit, quem patiendo secuti sunt, qui testimonium perhibebit eis, quando confitebitur eos coram Patre, qui hic confessi sunt eum coram hominibus .

 Historia talis est: Iacob a patre benedictus, apud Laban in Mesopotamiam est peregrinatus, ubi duas uxores accepit, duodecim filios genuit, ad patrem rediit. Quem Laban persecutus comprehendit, fedus cum eo iniit; pro ligno huius federis aceruum lapidum congregauerunt, quem Galaad; id est, aceruum testimonii nominauerunt, ut neuter illorum hunc ad nocendum alteri transiret. Iacob est Christus, Laban diabolus. Iacob a patre benedictus in Mesopotamiam mittitur, et Christus a Patre benedictus in mundum mittitur, qui apud Laban principem huius mundi peregrinatur. Iacob accepit duas uxores et genuit duodecim apostolos, ille ad patrem reuertitur et Laban eum persequitur, et Christus ad Patrem in celum reuertitur, et diabolus  eum in membris suis persequitur. Aceruus lapidum est multitudo martyrum, qui congregantur ad Christum. Hunc aceruum non licet Laban ut transeat, quia diabolo non licet ut quemquam de credentibus in Christum noceat.

uERS. 2, 3.---Dentes tui sicut greges detonsarum, subaudis ouium. Dentes mordent, et cibum comminuunt, et in corpus mittunt: Oues autem alios lacte alunt, et lana uestiunt. Dentes igitur Ecclesie sunt expositores sacre Scripture ut confessores, qui hereticos mordaces remordent, et duram litteram Scripture exponendo conterunt, et in memoriam Ecclesie quasi uentrem traiiciunt. Hi sunt sicut greges detonsarum ouium, hoc est, similes sunt illis qui sub apostolis omnia reliquerunt,  et ut oues detonse nudi et innocentes communiter uixerunt. Hi lacte doctrine proximos alunt, et rebus suis, ut lana pauperes uestiunt, et sicut oues mortue carnibus pascunt, pellibus uestiunt ita isti carne mortui, Scripturis suis Ecclesiam pascunt, exemplis uestiunt. Que oues ascenderunt de lauacro hoc est de uirtute in uirtutem ascendunt, ut in baptismate loti promiserunt. Omnes ille oues sunt gemellis fetibus, quia omnes illi contemptores mundi sunt pleni gemina dilectione, et quos Christo docendo pariunt gemina dilectione doctos reddunt. Et sterilis non est inter eas, oues subaudis, sed eiicitur quia nullus apud religiosos uacat a bona operatione, et inutilis ab eis secluditur: Sicut uitta coccinea labia tua: Labia secreta cordis  aperiunt, uitta autem capillos stringit ne defluant. Labia Ecclesie sunt magistri, qui docendo, aliis aperiunt, que dentes scilicet expositores exposuerunt. Hi sunt sicut uitta coccinea, hoc est sicut illi qui in primitiua Ecclesia passionem Christi docuerunt, et errantes a peccatis prohibuerunt. Coccinum quippe est rubri coloris, et prefert precium sanguinis Christi, quo redempta est Ecclesia, quod isti proximis referunt, et eos ab illicitis uerbo et exemplo, ut uitta stringunt: Et eloquium tuum dulce. Dulce est eloquium doctrine cum quis opere implet quod uerbo docet, quia cuius uita despicitur, huius etiam sermo contemnitur.

 uERS. 3.---Sicut fragmen mali punici, ita gene tue. In genis est uerecundia; mala autem punica sunt rubea, punica est terra Africa, a pomis, id est phenicibus illic aduenientibus dicta, ubi crescunt mala granata, scilicet pome granis plena nimis rubicunda, et significat passionem Christi, uel martyrium in Ecclesia. Gene Ecclesie sunt, uerecundantes peccare, ut sunt monachi et eremite. Hi sunt sicut fragmen mali punici, hoc est sicut illi qui sub apostolis Christi exemplo passi sunt, et casti fuerunt. Sicut enim fragmen mali punici exterius rubet, interius albet. Ita isti exterius rubent passione, interius albent castitate, et pleni sunt granis, id est bonis exemplis, absque eo quod intrinsecus latet, scilicet absque  caritate que in corde latet, uel absque fomite peccati quod in membris latet.

uERS. 4.---Sicut turris Dauid collum tuum. Cum propria nomina in Scripturis ponuntur, tunc aut interpretatio nominis, aut officium persone, aut rei ab ea geste significatio notatur. Si quidem in Melchisedech hec tria considerantur, scilicet interpretatio nominis, qui est rex iustitie, et officium regale et sacerdotale; et sacrificium panis et uini ab eo oblatum. Qui prefigurauit Christum, qui est rex iustitie et uerus sacerdos, qui obtulit in sacrificio corporis sui panem et uinum. Similiter in Dauid tria considerantur, uidelicet interpretatio nominis, qui est desiderabilis uel manu fortis; et officium, qui fuit rex et propheta, et res ab eo gesta, quod pugnans  Goliad superauit. Qui similiter Christum significauit, qui est rex glorie, et in illa gloria est desiderabilis, in quem angeli desiderant prospicere , et est uerus propheta, quia omnia futura predixit; et est manu fortis, quia fortem diabolum in cruce uicit. Collum iungit corpus et caput; turris autem munit ciues ab hostibus. Collum ergo Ecclesie sunt in Scripturis sapientes, Ecclesiam uerbo et exemplo iungentes Christo. Sicut turris Dauid inexpugnabilis, hoc est sicut primitiua Ecclesia a Christo uero Dauid, scilicet desiderabili et manu forti, ut turris fundata contra persecutores et hereses, donis Spiritus sancti munita, ita isti munimine Scripturarum a Christo sunt firmati, ad defendenda fidei edificia, ad repellenda hostium tela, ut muniant  ciues Ierusalem quod sunt simplices, a ciuibus Babylonis quod sunt heretici, Iudei, Pagani, falsi Christiani. Que turris edificata est cum propugnaculis, hoc est illa Ecclesia munita est inexpugnabilibus Scripture sententiis, quibus se defendat ab inimicis. uel apostoli fuerunt eius propugnacula, quia armis patientie contra infideles pugnauerunt pro Ecclesia.

Mille clypei pendent ex ea. Quia innumere rationum defensiones collate sunt illi Ecclesie, quibus se ab aduersariis defendat, et ibi pendet omnis armatura fortium, quia ad exemplum proposita sunt ei omnia opera illorum, qui fortiter uitia uicerunt, ut Ioseph luxuriam, Moyses auaritiam, sic isti qui sunt collum Ecclesie et turris Dauid, quia Ecclesiam  Christo iungunt, et ciues ab hostibus muniunt, habent propugnacula authenticos libros, habent mille clypeos innumeras Scripturarum et rationum defensiones, habent omnem armaturam fortium, scilicet omnes passiones martyrum scriptas, et uitas sanctorum sibi propositas. Aliter turris Dauid est sacra Scriptura, ad munimen Ecclesie sponse sue contra hostes a uero rege Christo constructa, hec est edificata cum propugnaculis, id est cum authenticis libris, in quibus prophete et apostoli eius propugnatores pre ea pugnant et eam defendunt. In hac turri pendent mille clypei, quod sunt omnes doctrine iustorum, et ueteris et noui testamenti, et omnis armatura fortium, quod sunt exempla omnium  sanctorum, qui alios contra uitia fortes faciunt. Millenarius numerus multiplicatur per denarium et centenarium. Decies enim centum siue centies decem, sunt mille, et denarius decies repetitus efficit centenarium, et item centenarius decies repetitus efficit millenarium. Per denarium intelligitur premium in uinea Christi, id est in Ecclesia sub Decalogo legis laborantibus promissum; per centenarium uero, multiplicitas uirtutum, que toties per Decalogum ropetitur. Per millenarium autem plenitudo gaudiorum, que dabitur uictoribus pro iustitia certantibus seu pugnantibus.

Mille ergo clypei sunt uniuerse doctrine iustorum, qui sub Decalogo uixerunt legis, in multiplicitate uirtutum pro plenitudine gaudiorum; his armis  Ecclesiam muniunt, qui collum eius existunt.

uERS. 5, 6.---Duo ubera tua sicut duo hinnuli capree gemelli. Ubera administrant lac paruulis, hinnuli autem uelociter currunt ut sint in excelsis. Ubera Ecclesie sunt docti in utraque lege, qui paruulis in Christo infundunt lac doctrine mulsum de utraque lege. Duo hinnuli sunt actiui et contemplatiui, id est seculares et spirituales in fide Christi adhuc paruuli, qui uelociter currunt ad lac doctrine utriusque legis, uel gemine dilectionis et conscendunt de ualle lacrymarum, ut habitent in altis celorum.

Hi sunt sicut duo hinnuli capree gemelli, hoc est similes sunt duobus populis sub primitiua Ecclesia ad fidem de Iudeis et gentibus conuersis. Que Ecclesia  fuit caprea, quia sicut caprea alta petit, ita ipsa de lege ad gratiam conscendit. Et eius hinnuli sunt gemelli, quia sicut gemelli eodem lacte nutriuntur, ita Iudei ad gentiles conuersi, eadem doctrina Christi et iisdem sacramentis.

Qui hinnuli pascuntur in liliis, id est fideles in utraque uita deliciantur in uirtutibus illorum, qui fuerunt utilia candidi in castitate, et odoriferi in sanctitate, donec aspiret dies, hoc est donec ueniat plena Dei cognitio, et inclinentur umbre, id est transeat ignorantia. Quandiu hic in mundo sunt, lac utriusque legis de uberibus matris Ecclesie sugunt in liliis, id est in floribus Scripturarum, et exemplis sanctorum pascuntur. Postquam illa dies eterne claritatis aduenerit, et sol iustitie  Christus illuxerit, nec docendi, nec discendi ultra tempus erit, sed consummatis omnibus huius uite tenebris omnes ut sol fulgebunt, quia Deum sicuti est in equalitate Patris uidebunt.

Nota septem membra sponse a sponso laudata, id est septem ordines electorum in Ecclesia. Qui sunt oculi, qui occulta perspiciunt; capilli, qui a uitiis plani foramen acus, id est portam celi transeunt; dentes, qui improbos corrigunt; labia qui secreta Scripture aperiunt; gene, qui de peccatis propriis uel alienis erubescunt; collum, qui uitalem flatum, uel cibos doctrine predicando eterna gaudia administrant; duo ubera, docti in utraque lege de duobus populis. Iuxta moralem sensum sponsus membra  sponse collaudat, cum Christus singula opera fidelis anime comprobat; habet quippe et ipsa sua membra, sibi congrua, quibus peragit sua officia que est amica quia facit Christi precepta. Que bis dicitur pulchra, quia ab originali et actuali labe est purgata, cuius oculi sunt ratio et intentio, quarum acumen spiritales sensus Scripture cernit, et sequenda intendit, qui oculi sunt columbarum, si simpliciter implet que facienda uidet. Huius capilli sunt subtiles cogitationes de capite eius, id est mente procedentes, qui ut greges caprarum ad Galaad ascendunt, cum ad imitandos martyres intendunt. Dentes eius sunt iuges meditationes quibus duros sensus Scripture conterit, et in uentre memorie traiicit, qui sunt ut oues detonse, quia a superfluis cogitationibus  sunt nude, labia eius sunt confessio, qua ore confitendo ad salutem, aperit, quod corde ad iustitiam credit. Que labia sunt uitta coccinea dum confitetur sanguinem Christi esse pretium redemptionis sue, et per hanc cohibet capillos, id est cogitationes suas a peccatis. Huius gene sunt uerecundia, qua erubescit peccare, uel peccasse. Que sunt ut fragmen mali punici, quia exterius rubent caritate, interius albescunt castitate; collum eius est intellectus, qui iungit spiritum et animam, dum utrumque intelligit unam esse substantiam. Quod collum est, ut turris Dauid cum propugnaculis et mille clypeis, quia intellectus sapientis anime munitus est1 mille Scripturarum sententiis. Ubera eius sunt sapientia et scientia, quibus prebet indoctis lac doctrine,  que sunt ut hinnuli capree, quia paruulos in Christo, id est humiles Ecclesie lacte doctrine nutriunt et ad alta uirtutum prouehunt.

Iuxta Anagogen altius intelligitur de Ecclesia peregrinante. Et ne aliquem moueat quod synagogam et Ecclesiam dicimus: differentiam ponamus earum, et prius de synagoga et Ecclesia. Synagoga est multitudo fidelium sub lege. Ecclesia est multiplicitas credentium sub gratia. Synagoga dicitur congregatio, quod pertinet ad irrationabilia uel lapides, quia Iudei baculo legis congregabantur ut duri ad cultum Dei. Ecclesia autem dicitur conuocatio, quod pertinet ad homines, quia Christiani uerbo predicationis conuocati sunt ad fidem Christi.  Primitiua Ecclesia dicitur numerositas iustorum ab Abel usque ad Christum, proprie autem pri nitiua Ecclesia est uniuersitas fidelium, per Christum et apostolos de Iudeis et gentibus primo tempore collecta. Ecclesia gentium est multitudo credentium per apostolos et eorum successores, de omnibus gentibus ad fidem Christi perducta. Uniuersalis Ecclesia est omnis Christianitas per mundum diffusa. Ecclesia imperfectorum est populus in actiua uita degens, que hoc mundo utitur tanquam non utatur, et dilectionem proximi seruat dum eis necessaria subministrat. Ecclesia perfectorum est clerus in contemplatiua uita consistens, qui mundum transgressus dilectionem Dei legendo et orando implere nititur. Ecclesia peregrinans  est multitudo in utraque uita celestia suspirans.

Ecclesia in celis regnans est turba animarum que presentia Christi sui sponsi iam fruitur. Ecclesia igitur peregrinans sua habet membra, sicut et primitiua Ecclesia habuit sua. Ecclesie ante legem oculi fuerunt patriarche, qui ei Christum prefigurauerunt. Ecclesie autem sub lege oculi fuerunt prophete, qui ei Christum preuiderunt scriptis. Ecclesie sub gratia oculi fuerunt apostoli, qui eam signis et miraculis ad Christum perduxerunt. Ecclesie peregrinantis oculi sunt episcopi et alii prelati, qui eam predicationibus et exemplis ad uitam eternam perducunt, que amica Christi dicitur, quia ad celestia secreta uocatur.  Cui bis dicitur quod pulchra sit, quia in actiua et contemplatiua uita, fide et opere est speciosa. Huius capilli sunt pueri uel laici, dentes spontanei pauperes, labia clerici, gene monachi, collum eremite, ubera magistri. Ipsa est columba, quia septem donis Spiritus sancti est plena; ipsa capra, quia petit alta; ipsa ouis, quia innocens; ipsa uitta, quia religione districta; ipsa malogranatum, quia granis bonorum operum plena; ipsa turris Dauid, quia ab hereticis inexpugnabilis; ipsa caprea, quia eligit a malis bona. Per has uirtutes in suis membris regnat iam in celis. Ecclesiam peregrinantem prefigurauit tabernaculum Moysi in itinere deportatum. Ecclesiam regnantem prefigurauit Salomonis templum, in patria edificatum: in tabernaculo  erant sancta, in quibus populus immolabat, erant et sancta sanctorum in quibus sacerdotes offerebant; per sancta accipitur actiua uita, in qua seculares militant; per sancta sanctorum contemplatiua uita, in qua spirituales laborant. Sed et cuncta presentis Ecclesie mysteria, in eodem tabernaculo sunt expressa. Tabernaculum de loco ad locum mutabatur, et a populo ad patriam tendente portabatur. Sic Ecclesia de inferiori, ad meliorem statum mutatur, donec peracto itinere huius uite in patriam paradisi transferatur. Templum autem in patria a Salomone septem est annis edificatum de tribus materiis, scilicet de sectis lapidibus de mari sublatis, de lignis cedrinis, et de auro  purissimo, quia Ecclesia templum Dei in superna patria, a Christo uero pacifico per septem dona Spiritus sancti in habitaculum Deo cedificatur, de tribus ordinibus electorum, scilicet de coniugatis in salo seculi tribulationibus quadratis, de continentibus in uirtutibus odoriferis, de doctoribus in aduersitate ut aurum examinatis et sapientia fulgidis. In hoc templum translatum est tabernaculum, quia presens Ecclesia transfertur in illius iam regnantis consortium, ideo et regina austri de Aethiopia uenit in illud templum, quia hec Ecclesia de tenebris mundi intrabit in celum.

Postquam rex cum regina conuiuium iniit, inde surgens ad montem myrrhe, id est ad Libanum abiit. In Libano quippe arbores crescunt, de quibus  myrrha et thus colliguntur, quem regina cum filiabus Sion ad uidendum regem egressis est subsecuta, et ab eo hac laude est excepta.

uERS. 7, 8.---Tota pulchra es, amica mea, et macula non est in te. Sciendum est ad litteram quod rex ditissimus Salomon turrim in Libano regio sumptu fecerat, in qua habitare in estate solitus erat, propter temperiem eris, que ibi erat propter fluenta Iordanis. Sed et hoc magnopere notandum quod in hoc Cantico amoris solummodo uerba amantium representatur, facta autem subintelliguntur; quia nimirum adhuc cantantes in choreis non facta, sed uerba amantium representant in cantilenis.

Allegoria talis est, postquam Ecclesia gentium in  consortium Christi est recepta, et a conuiuio corporis eius est refecta, mox partim in montem myrrhe creuit, partim in collem thuris surrexit, quia protinus ut Christum regem suum pro se passum cognouit, exercitus martyrum contra tyrannos bellum suscepit, et turba confessorum pugnam contra hereticos iniit.

Myrrha corpora mortuorum condiebantur, thus uero in sacrificium Deo ponebatur. Mons ergo myrrhe est multitudo martyrum, qui in altam uirtutem patientie instar montis creuerunt, dum uariis tormentis pro Christo mortificati sunt. Collis uero thuris est numerositas confessorum, qui sanctitate in populo, ut collis eminebant, et se in odorem suauitatis Deo offerebant. Ad hunc montem et ad hunc  collem uadit Christus, dicens: uadam ad montem myrrhe, et ad collem thuris. Quasi dicat Ecclesie ad se uenienti: Agmen militum meorum, scilicet martyrum, uideo in certamine pro me laborare. uadam ergo, et feram auxilium preliantibus patientiam dando, et coronam glorie uincentibus preparabo. ueniam et ad aciem confessorum, ut pugnantibus succurram sapientiam subministrando, et uictores gloria et honore coronabo. In hoc monte et in hoc colle Christus per fidem stetit; et cunctos cuneos sui exercitus, id est omnes ordines Ecclesie per totum mundum pro iustitia certantes oculis misericordie uidit, et Ecclesiam laudauit, id est talia opera comprobauit, dicens: Tota pulchra es, amica mea. Quod est dicere: O Ecclesia, amica mea,  sciens Patris secreta, tu pulchra es in oculis, in capillis, in dentibus, in ceteris membris tuis, in patientia, in constantia, in sapientia. Ergo tu pulchra es et macula criminis non est in te, ut aliquis in pugna, tormentis, uel uitiis uictus deficiat, sed armis iustitie pugnans uictor existat. Ergo in omnibus membris tuis post pugnam ueni ad me, et coronabo te, ueni de Libano, sponsa mea, ueni de Libano, ueni, coronaberis de capite Amana, de uertice Sanir et Hermon. Hoc est, coronam ex gemmis de his montibus sumptis imponam tibi. Libanus mons est Phenicis et dicitur candidatio, uel dealbatio. Per Libanum accipitur hic Iudaicus populus, altus in regno, et candidus diuino cultu. Per Libanum etiam intelligitur  gentilis populus, qui erat altus in imperio, dealbatus mundana gloria, dicitur ergo, ueni de Libano, sponsa mea, ueni de Libano, quasi dicat: O sponsa mea, pariendo mihi spiritales filios, ueni per fidem cum magno comitatu de Libano, id est de Iudaico populo diuino cultu candido, ueni cum magna multitudine de Libano, id est de gentili populo imperio, et gloria mundana dealbato, ueni ad me etiam cum turba lapsorum ad penitentiam conuersorum, et cum his et pro his omnibus, coronaberis.

Nota quod sponsam de Libano ad coronam uocat, ad quem eum secuta fuerat, quia Christus hunc coronabit, qui eum ad alta uirtutum secutus fuerit. Et unde coronatur sponsa: De capite Amana et uertice  Sanir et Hermon. Amana est mons Cilicie, qui et Taurus, Sanir et Hermon montes Iudee, in quibus leones et pardi habitant. Montes sunt, reges et principes, qui in superbiam extolluntur, in quibus demones habitant; qui sunt leones, quia crudeles, pardi, quia uariis artibus maligni. De his coronatur sponsa, cum predicatione sua demones expulerit, et principes ad Christum conuerterit.

Amana dicitur inquietus, uel turbulentus uel Deus uigiliarum, Sanir uero fetor uel nocturna auis, Hermon anathematizatio. Caput Amana est diabolus, caput eorum, qui sunt Amana, id est inquieti, turbulenti, mordaces, in malitia uigiles. Ipse est etiam uertex eorum qui sunt Sanir, hoc est, fetentes luxuria, et in nocte ignorantie ut aues instabiles. Et  ipse est uertex eorum, qui sunt ut Hermon, id est anathematizati, hoc est excommunicati propria iniquitate. De his montibus gemme ad coronam sponse eliguntur, dum per eam tales ad penitentiam conuertuntur. Contra has acies ipsa dimicat, et uincit, dum eas ad bonum conuertit. Coronatur etiam de cubilibus leonum, de montibus pardorum. Leo significat aliquando Christum, aliquando diabolum, aliquando superbum principem. Leo Christum significat ut ibi: Ecce uicit leo de tribu Iuda, propter fortitudinem, quia uicit diabolum, et quia leo tertia die catulum suscitat: sic et Pater tertia die Christum. Leo significat diabolum, ut ibi: Aduersarius uester diabolus, tanquam leo rugiens, circuit, querens quem deuoret , et hoc propter seuitiam.  Leo etiam significat principem, ut ibi: Liberatus sum ex ore leonis , hoc est, de potestate Neronis, et hoc propter excellentiam. Leo namque est rex bestiarum, et bestie in Scripturis ponuntur pro naturis earum. In hoc loco leones significant demones. Horum cubilia sunt profani et immundi. Pardi uero sunt heretici in dogmate erroris uarii, quorum montes sunt heresiarche, scilicet episcopi et magistri eorum, superbi et eloquentia tumidi. In talibus demones ut bestie in antris habitant. Contra tales pugnant membra Ecclesie, et pro his uictis et conuersis coronatur Ecclesia. Aliter, Amana dicitur excelsus, et pater notatur, qui super omnia exaltatur. Sanir dicitur densa lucerna,  et Christus intelligitur, qui est lucerna Ecclesie ad uitam. Hermon autem dicitur consecratio, et Spiritus sanctus accipitur, per quem Ecclesia in baptismate consecratur. Caput Amana, uel uertex Sanir, et Hermon est Deus Pater, de capite ergo Amana, uel uertice Sanir, et Hermon Ecclesia coronabitur, quando a Deo Patre pro fide Filii, et consecratione Spiritus sancti in gloria exaltabitur. Nunc rex milites instigat ad pugnam, ut accipiant uite coronam, nemo enim coronabitur, nisi qui legitime certauerit . Legitime certare est usque ad noctem, id est usque ad mortem pugnare, hoc est uitiis et peccatis resistere. Hos coronari, est eterna gloria subleuari. Dicit ergo:

uERS. 9.---uulnerasti cor meum, soror mea  sponsa. Quasi dicat: O Ecclesia, soror mea, id est coheres regni et sponsa mea, pariens mihi filios coheredes celi, non sit tibi onerosum causa mei, subire certaminis laborem; quia ego prius causa tui subiui pugne sudorem, in qua uulneratus sum usque ad mortem. Per cor amor intelligitur, qui in corde esse dicitur, et continens pro contento ponitur; et est similitudo, ab illo qui nimirum aliquam amat, et eius cor amore uulneratur. Ita Christus amore Ecclesie uulneratus est in cruce. Prius uulnerasti cor meum, quando causa amoris tui flagellatus sum, ut te facerem mihi sororem, scilicet regni coheredem, iterum uulnerasti cor meum, quando amore tui in cruce pendens uulneratus sum, ut te sponsam mihi facerem glorie participem, et hoc in  uno oculorum tuorum et in uno crine colli tui. Similitudo est ab illo, qui capitur pulchritudine oculorum, uel crinium puelle. Sicut Holofernes Iudith. Oculi Ecclesie sunt prelati eius, qui eam ducunt ad celestia. Crines sunt eius subditi, collum eius sunt perfecti, quos ornant tales capilli. Unum oculorum uel crinium, est unitas fidei, quam habent prelati et subditi. Pro hac unitate placuisti mihi, et amaui te, et per hec uulnera suscepi, et pro hac debes tu pugnare, ut possis coronari. Hoc totum dicitur sponse ad regnum designate, ut accipiat coronam emule, id est gloriam angelice nature. Hec dicitur amica, quia sponsus ei aperuit Scripture secreta; hec soror, quia fecit eam sibi coheredem: hec sponsa, quia parit ei filios regni. Tropologice  mons myrrhe est contemplatiua uita; collis uero thuris actiua uita; contemplatiui myrrha sunt, quia carnem suam cum uitiis et concupiscentiis mortificauerunt . Actiui uero thus sunt, quia bonis actibus Deo odorem suauitatis offerunt. Ad hos Christus uadit, dum eis in tribulationibus et tentationibus subuenit. In his fidelis anima tota est pulchra, quando in omnibus mandatis et iustificationibus Domini est sine querela, uel quando Deum ex tota diligit uirtute, et proximum sicut seipsum. In hac non est macula quando caret heresi et culpa. Hec uenit fide, uenit et operatione, uenit predicatione, uenit etiam ad Christum cogitatione, uel locutione, uenit opere; uenit nichilominus in iuuentute,  uenit in senectute, uenit in decrepita etate, uenit quoque ad fidem in baptismate, uenit ad requiem in termino uite, uenit ad gloriam in resurrectione. Et hoc de Libano, id est de candore uirtutum, et sic fit sponsa Christi in amore ei coniuncta. Aliter tres sunt abrenuntiationes. Una cum quis abrenuntiat diabolo. Secunda cum abrenuntiat seculo. Tertia cum abrenuntiat semetipsum et sequitur Christum. Anima ergo de Libano ad Christum uenit, cum pompis diaboli in baptismate renuntiat; uenit de Libano cum deliciis mundi renuntiat; uenit tertio cum uoluntatibus propriis renuntiat, et obedientie maiorum se per omnia mancipat. Hec coronabitur, pro hoc quod fugit de monte Amana, hoc est, de his qui sunt inquieti et turbulenti, et quod fugit de  monte Sanir et Hermon, id est de his qui sunt in peccatis fetentes, et in bono instabiles, et a bonis excommunicati, et pro hoc coronabitur, quod nunc est Spiritus sancti templum, cuius cor prius erat cubile leonum, id est demonum, uel quod segregat se ab immundis, qui sunt cubilia demonum, et de montibus pardorum, de superbis falsorum fratrum. Hec cor Christi uulnerat, dum ei penitenti per indulgentiam compatitur; cor eius uulnerat dum ei desideranti per gratiam condescendit. Et hoc in uno oculorum, id est in una intentione, quando unam rem tantum petit a Domino, ut inhabitet in domo Domini omnibus diebus uite sue , hoc est omni tempore Christi, qui est uita sua. Et in uno crine colli sui, id est in una cogitatione intellectus,  qua intelligit esse unum Deum summum bonum. Anagogice mons, quem rex adiit est celum, quod Christus rex glorie subiit, quod est mons myrrhe et collis thuris, id est habitatio martyrum et confessorum ibi conspicitur, amica tota pulchra, hoc est Ecclesia regnans in omnibus ordinibus suis gloriosa. Et macula non est in ea, quia illa aula non recipit ullam peccati maculam, et quia angeli sunt sine peccato, oportet et eos sine macula esse peccati, qui eis sunt cequandi. Hec uenit de Libano, id est de candore mundane glorie in principibus, uenit etiam de Libano, id est de albedine uirtutum in spiritalibus, uenit de Libano in baptizatis fidelibus. Hec de capite trium montium coronabitur,  quia deitate trium personarum glorificabitur, quod innuunt uocabula montium, Amana quippe sonat excelsus, per quod Pater intelligitur, Samur, lucerna, per quod Filius accipitur, Hermon consecratio, per quod Spiritus sanctus innuitur.

Et neminem moueat quod diuerse sunt interpretationes montium Hebreorum, quia interpretationes nominum mutantur, secundum Scripture diuersum sensum. Aliquando namque in bono, aliquando accipiuntur in malo. In bono accipiuntur quando ad Ierusalem, id est ad multitudinem fidelium referuntur; in malo uero quando ad Babylonem, id est ad infideles referuntur. In illa gloria uidebit regina regem glorie, dilectum suum maiestate coronatum, quem hic uidit suo amore in cruce uulneratum. Ibi  erit unum oculorum et crinium, id est unitas prelatorum et subditorum omnium illa uisione fruentium, quorum erit gaudium Deus pacis, et concordie dulcedo omnium. Regina de Libano ad coronandum uocata, cum maximo comitatu uenit. In quo comitatu, quadraginta ex fortissimis Isrel ad bella doctissimos tenentes gladios, et filias Sion habuit, cum quibus pugnam contra Amana et Sanir et Hermon pro corona iniuit, et uictrix regem adiit, quam ipse hic laude excepit.

uERS. 10-15.---Quam pulchre sunt mamme tue, soror mea, sponsa, usque surge, aquilo. In qua multiplici laude fortia facta eius in bello gesta replicat, quod uidelicet pugnaturos mammis armauit, uberibus ad certamen informauit, in prelio saucios  unguentis curauit, pauidos labiis confortauit, lassos in pugna melle et lacte pauit, uestitos in pugnam remisit, uictores in horto diuersis herbis et fonte refecit, in paradisum ad diuersa genera pomorum introduxit. Deinde in laude decem legiones describit, quas contra acies hostium in pugnam direxit. Per hec omnia multiplicitas Ecclesie gentium notatur, que de Libano, id est de candore mundane glorie cum magno comitatu credentium ad Christum uenit. In quo comitatu reges, et principes profanos, et omnis generis et professionis, et conditionis socios habuit, cum quibus spiritale bellum contra demones animarum hostes iniit, et coronam uite a Rege glorie promeruit. De qua pugna unus de ducibus eius dixit: Non est  nobis colluctatio aduersus carnem et sanguinem, sed aduersus principes et potestates . Quod est dicere: non est nobis pugna contra homines, sed contra demones. Item alius fortis preliator dicit: Militia est uita hominis super terram , cunctis diebus quibus nunc milito, exspecto donec ueniat immutatio mea . Fideles quippe militant in castris regis sui contra ciues Babylonie pro corona quod est immutatio, quando iusti ut sol fulgebunt, et equales angelis erunt. Nota artificialem ordinem. Prius corone mentionem fecit, deinde pugnam subintulit, cum pugna precedat et corona que est premium pugne sequatur, quia nimirum corona pugnantibus promittitur, uincentibus dabitur. Et hoc notandum quod in hac laude  historia deficit, sicut aliquando allegoria, uel tropologia, uel anagoge non per omnia currit. In primis sex instrumenta spiritalis pugne laudantur, scilicet mamme, ubera, unguenta, labia, lingua, uestimenta, per que sex etates pugnantium notantur. Siquidem per mammas infantes, per ubera pueri, per unguenta adolescentes, per labia iuuenes, per cor sub lingua senes, per uestimenta decrepiti figurantur: Qui sex operibus misericordie in hac pugna laborant, ut coronam senarii, quod est plenum gaudium, percipiant. Deinde tria refugia pugnantium ponuntur, scilicet hortus, fons, paradisus, quia in hoc bello peccatis uulnerati in horto catholice Ecclesie herbis penitentie et confessionis curantur;  fonte lacrymarum lauantur; in paradiso Scripturarum reficiuntur. Et sic in hortum deliciarum ad fontem uite Christum transferuntur. Post hec decem legiones pugnantium per decem genera arborum paradisi, scilicet per cyprum et nardum et reliquas notantur, quia qui armis preceptorum in hac pugna desudant, ad denarium premiorum perducuntur. Ad ultimum fons et puteus in laude ponuntur, quod Euangelium et lex intelliguntur. Quia Christus bellatores suos fluentis legis et Euangelii reficit, et laureatos ad refrigerium perducit. Dicit ergo rex nutrici regine: Quam pulchre sunt mamme tue, soror mea sponsa: Meliora sunt ubera tua uino. Mamme sunt puellarum lac non habentium, sed habiles ad lac habendum. Ubera uero sunt mulierum  lac habentium, et ab ubertate dicuntur. Mamme Ecclesie sunt infantes in scholis discentes, et alii in fide rudes adhuc lac doctrine sugentes, et nondum aliis docendo proferentes, sed ad proferendum habiles. He mamme ualde pulchre sunt, quia multum Deo placent, qui sunt in discendis uirtutibus, que sunt arma contra uitia studiosi, quibus quandoque sunt contra hostes Dei pugnaturi. Ubera uero Ecclesie sunt magistri, in utraque lege docti, qui lac doctrine pueris docendis infundunt, et os ad spiritale bellum instruunt. uinum quod inebriat et dementat est secularis philosophia, que mentes hominum inflat et in iactantiam eleuat. Ubera autem Ecclesie sunt meliora uino, quia doctrina magistrorum de utraque lege perlata est utilior, quia  in gemina dilectione edificatur; quam philosophica doctrina que mentes inflat. Notandum quod toties repetit soror et sponsa. Per hoc datur fiducia Ecclesie quod sit coheres Christi, ut soror fratris, et consors regni ut sponsa regis. Et odor uestimentorum tuorum super omnia aromata, unguenta Ecclesie sunt uirtutes spiritalium, qui quasi unguentis uulnera peccatorum curant, dum eos ad uirtutes informant. Aromata sunt quedam odoramenta ex multis speciebus ad condienda mortuorum corpora confecta, sed sunt superstitiosa quibus quam maxime Iudei utebantur, per que carnales obseruantie superstitiose notantur. Odor unguentorum est fama uirtutum spiritalium ex caritate  orientium, uel opinio operum que fiunt per Spiritum sanctum. Hic odor est super omnia aromata, hoc est, magis Deo placet, quam omnia legis sacrificia, que fuerunt horum figura. Hec ideo in Cantico amoris introducuntur, quia pagani contendebant cum Christianis de philosophia; Iudei de legali obseruantia; Christiani confidebant in sola diuina gratia. Philosophi affirmabant salutem hominum constare in studio sapientie: Iudei certabant eam constare in religione legalis obseruantie: Christiani certabant eam constare in fide diuine gratie. Hanc sententiam sponsus iudex approbat, illorum contentionem reprobat, dicens: Meliora sunt ubera tua uino, hoc est, melius est studium in sacra Scriptura, qua gratia queritur, quam in philosophia, quia arbitrium  sine gratia salutem non operatur. Et odor unguentorum tuorum super omnia aromata, id est, magis placent mihi doctrine et uirtutes spiritalium, quam omnes traditiones Phariseorum carnalium.

uERS. 11.---Fauus distillans labia tua, sponsa. Labia Ecclesie sunt illi, qui aliis doctrinam narrant, quam ipsi de uberibus matris Ecclesie suxerant. Hec labia ut fauus distillant, dum dulcem doctrinam quam a magistris hauserant auditoribus dulciter instillant. Fauus est mel in cera. Mel autem in cera est spiritalis intelligentia latens in littera. Sed fauus distillat, dum dulcis allegoria de littera manat. Aliter. In fauo mel latet, cera uidetur; sic fragilis caro uidetur, in qua sapientia ut mel in cera absconditur. Mel et lac sub lingua tua, lingua est  interpres cordis, quia quod cor cogitat hoc lingua profert. Cor Ecclesie sunt sapientes, qui per spiritum sapientie diuinos sensus concipiunt, et eos scribunt. Lingua uero eius sunt, qui ea interpretando proferunt, que illi, ut cor, conceperunt. Mel est dulcis doctrina allegorie, que doctis congruit: Lac uero est simplex doctrina historie, que paruulis, id est, indoctis conuenit. Mel et lac sub lingua Ecclesie esse dicitur, cum utraque doctrina allegorica et historica corde concepta, tanta uerborum dulcedine profertur, quanta dulcedo in melle et lacte sentitur. Et odor uestimentorum tuorum si ut odor thuris, uestimento nuda fetidas tegitur. uestimenta Ecclesie sunt bona opera, quibus tegitur turpitudo precedentium delictorum. Odor  ergo uestimentorum est exemplum bonorum operum, quibus contra uitia pugnaturi, quasi lorica uestiuntur, qua possint, omnia tela nequissimi ignea exstinguere . Qui odor est sicut thuris, quia sic placet Deo studium bone actionis, sicut incensum orationis. Odor enim thuris designat incensum orationis, ut scribitur: Dirigatur oratio mea sicut incensum in conspectu tuo .

uERS. 12.---Hortus conclusus, soror mea, sponsa, hortus conclusus. In his qui sunt mamme, id est, imperfecti, es hortus conclusus et soror: in his qui sunt ubera, id est, perfecti, es hortus conclusus et soror sponsa. Iterum in his qui sunt odor unguentorum tuorum, id est, contemplatiui, es hortus conclusus;  in his qui sunt odor uestimentorum, id est, actiui, es hortus conclusus. Item in his qui sunt labia, es hortus conclusus: in his qui sunt lingua, es hortus conclusus. In horto crescunt herbe medicinales, et diuersi flores. Hortus est Ecclesia in qua multe sanctorum uirtutes sunt, diuerse herbarum species, diuersis uulneribus peccatorum medicinales. In hoc horto sunt uarii flores, diuersi electorum ordines, martyres, ut rose, confessores, ut uiole, uirgines, ut lilia, alii fideles, ut alii flores. Huius horti hortulanus est Christus, qui et sponsus, qui eum plantat gratia, irrigat doctrina. Hic hortus est conclusus in contemplatiuis, scilicet presidio angelorum contra demones munitus. Hic etiam conclusus  in actiuis, quia munimine doctorum contra hereticos est circumseptus. In quo horto herbe et flores sunt quique fideles, fide et opere florentes. Similitudo est ab horto paradisi, qui dicitur undique igneo muro esse conclusus, et custodia angelorum munitus, ut homines inde prohibeat ignis angeli demones ex eo arceant. Ita Ecclesia hortus Dei est, diuino presidio et igneo muro circumdata, et angelica custodia munita, ut nec demones nec mali homines ei ad nocendum preualeant. Hoc ideo dicitur, ut in spiritali pugna eorum impetus non timeatur, cum eam tanta presidia muniant. In hoc horto est fons qui eum irrigat, scilicet sacra Scriptura, cuius fluentis Ecclesia irrigatur. Hic fons est signatus, quia sacre Scripture intelligentia est cum  littera signata, sicut sub sigillo scriptura, ne indignis pateat quid secreti sponsa habeat. In hoc horto etiam est fons baptisma, in quo lauantur criminum uulnera, qui est signatus, scilicet sancta cruce uel uerbo Dei consecratus, ethnicis sigillatus, catechumenis reseratus. Aliter, Fons sordes abluit, sitim exstinguit, imaginem reddit. Qui fons est Christus, qui est fons uite, de quo fluunt flumina aque uiue, scilicet dona Spiritus sancti, quibus irrigat hortum Ecclesie ut proferat spiramina florum uite. Hic sordes peccatorum abluit, sitim sitientium iustitiam, satietate sue uisionis exstinguit, imaginem Dei amissam animabus reddit. Hic erat signatus, quia carne quasi sigillo erat uelatus. Nunc est signatus, quia in gloria patris a nobis celatus. Hic  etiam fons Dauid patens scribitur, quia misericordia Christi omnibus penitentibus patet, ut lacrymis se abluant, sicut Dauid uulnera sui reatus in eo lauabat. Sed et ipsa Ecclesia est fons, quia spiritali gratia et sapientia redundans, de qua manant plena fluenta doctrine, quibus plantaria horti sui irrigat, ut plurimas emissiones proferant. Emissiones sunt uirgule de arboribus uel herbis pullulantes. De quibus subditur.

uERS. 13, 14.---Emissiones tue paradisus malorum punicorum cum pomorum fructibus. Hortus Ecclesie irrigatus a fonte Scripture tot uirgulta emisit, quod inde paradisus succreuit. Hortus est locus ubi herbe uel olera crescunt, paradisus ubi arbores  crescunt. Paradisus uoluptatis ad litteram est locus in orientis partibus, omnibus corporalibus deliciis plenus, in quo primi parentes fuerunt, de quo propter culpam inobedientie exclusi sunt. In hoc est fons de quo paradisus irrigatur, qui et in quatuor flumina diuiditur. In hoc est etiam lignum uite, id est talis arbor si homo inde comedisset nunquam corporaliter mori posset. Unde post culpam scribitur: uidete ne forte sumat de ligno uite et uiuat in eternum . Ibi erat quoque lignum scientie boni et mali, de quo si comederent, bonum et malum scirent. Ante comestionem fructus huius arboris Adam nouit bonum et malum, bonum per experientiam, malum tantum per scientiam; sicut medicus nouit dolorem uulneris per scientiam, non  per experientiam; post peccatum autem nouit malum, id est famem, sitim et alia incommoda per experientiam, bonum tantum per scientiam; quod non erat in arboris natura, sed in hominis inobedientia. Qui sunt prouinciales circa paradisum, dicunt sibi de paradiso immitti flores, et fructus per flumina que inde exeunt, unde ille populus uiuit. Allegorice Ecclesia est paradisus, omnibus spiritalibus deliciis plenus. Paradisus etenim dicitur hortus deliciarum, et in Ecclesia sunt omnimode delicie Scripturarum, diuersarum artium, multarum uirtutum. In quo paradiso est fons, id est baptismus uel Christus, per cuius fluenta, quod sunt spiritualia carismata, irrigatur talis paradisus. Quatuor huius fontis flumina sunt quatuor Euangelia. Lignum uite est sancta  crux, cuius fructus est Christi corpus, de quo qui digne comederit, non morietur in anima in eternum. Ligna fructifera sunt sancti; fructus lignorum sanctorum opera; lignum scientie boni et mali est liberum arbitrium. In hoc spiritali paradiso crescunt diuersa genera arborum, id est diuersi ordines electorum. Ibi crescunt mali punici, scilicet arbores Africane que proferunt mala punica, uel rubea, que dicuntur malogranata, id est granis plena, que sunt martyres rubei sanguine, operibus, ut granis, pleni. Has arbores ille hortus fonte irrigatus emisit, dum sancta Ecclesia, baptismate perfusa, martyres protulit, cum pomorum fructibus, scilicet cum bonorum operum exemplis. Ibi crescit et cyprus, que est arbor aromatica in Aegypto habens semen simile  coriandro, ut habuit manna album, sublucidum et odorum, quod oleo coquitur, et inde succus exprimitur, qui cyprus dicitur, unde regium unguentum conficitur, ita dictum quod regius morbus eo curatur. Cyprus arbor aromatica, abundans in Aegypto, est spiritalium conuersatio, que primitus florebat in Aegypto, siue in tenebris huius mundi quod Aegyptus sonat. Huius semen simile est manne, quod habuit omne delectamentum, et omnem saporem suauitatis; quia uita iustorum habet omne spiritale delectamentum, et omnem saporem sanctitatis. Semen est album, lucidum, odorum; quia eorum conuersatio est alba in castitate, lucida in operatione, odora in caritate. Succus eius cum oleo coquitur,  et in regium unguentum uertitur, quia illorum uita flammis tentationum ut aurum probatur, quia regius morbus, id est lepra anime ut unguento curatur. Hoc unguentum Maria Domino in domo Simonis leprosi obtulit, quia Ecclesia suo exemplo hereticos a lepra anime, scilicet de heresi curans Domino offert. Ibi crescit et nardus, que est arbor aromatica, id est aromatibus apta, sed parua, bene redolens, et calens, unde optimum unguentum conficitur, quod sunt humiles et innocentes, qui se coram proximis paruos, id est despectos faciunt, et odore atque ardore caritatis saucios in peccatis ungunt. Ibi crescit et crocus, flos rubicundus, id est aurei coloris, quod sunt sapientes, diuina sapientia fulgentes. Ibi crescit et fistula, breuis arbuscula  aromatum, que casia, robusti et purpurei corticis, que ad curandas uiscerum molestias ualet, que pro sui breuitate a quibusdam inter herbas odoriferas reputatur, quod sunt patientes pro Christo et pro fratribus animas ponere parati. Ibi crescit et cinnamomum arbor breuis, sed odorifera, et dulcis, cinerei coloris ad medicamentum usum fistule duplo prestans, quod sunt penitentes, qui se infirmos reputant, et in cinere penitentiam agentes, dulcem odorem Ecclesie prestant. Cinnamomi arbor habet tres cortices: superior dicitur fistula, medius cinnamomum, tertius amomum. Medius est dulcior ceteris; hi autem ab aliquo diuisi ex nimio feruore soluuntur ab arbore quod sunt monachi, qui se soluunt a mundo amore Christi. He arbores crescunt  in illo paradiso, cum uniuersis lignis Libani, id est cedris et aliis odoriferis lignis, quod sunt uniuersi fideles, quorum fides et operatio imputribilis et odorifera est. Ibi crescit et myrrha et ale cum omnibus primis unguentis. Myrrha est arbor cuius succus est stacte, a uermibus et putredine carnem conseruans, quod sunt eremite uel casti, se in uitiis mortificantes, et carnem suam a putredine libidinis conseruantes. Ale est etiam arbor suauissimi odoris, adeo ut adoleatur altaribus uice thymiamatis; habet uero succum amarissimum resistentem putredini, quod sunt continentes per amaritudinem uite lasciuiam carnis reprimentes. Prima unguenta sunt pretiosiora, que de primis floribus pretiosarum specierum fiunt, ut illud Marie in Euangelio spicatum  pretiosum, quod sunt prelati et alii primis carismatibus Spiritus sancti, scilicet primis credentium donis pleni, qui cum uerbo et exemplo flagrant, quasi ulcera languidarum animarum curant. Notandum quod he species arborum uel herbarum introducuntur, de quibus unguenta conficiuntur, quia per has notantur ordines electorum, quasi cohortes in castris regis militantium, quorum uulnera per unguenta curantur. Ideo et sponsam horto et fonti et paradiso comparat, quasi ei aperte dicat, Ne timeas pugnare contra acies Amana, quia tales bellatores in comitatu habes, de quorum constantia et armis secura hostes superabis, et uictrix a me coronaberis. Et tu uulneratos in bello herbis tuis curabis, quia tu  es hortus medicinalium herbarum; et lassos fluentis tuis refocillabis, quia tu es fons spiritualium aquarum; et uictores pomis tuis saturabis, quia tu es paradisus, id est hortus pomorum, spiritualium ferculorum. Sciendum uero ad litteram quod Salomon in Libano talem hortum muro conclusit, in quo has species herbarum uel arborum plantatas habuit; in quo et fons Iordanis erupit de quo et subditur.

uERS. 15.---Fons hortorum, puteus aquarum uiuentium que fluunt impetu de Libano. Hortorum ideo dicitur, quia superius duos hortos posuit. Aque uiuentes sunt, que fluunt: Aqua enim que stat quasi mortua est, quasi uiuit que currit. Notandum quod dicit, que fluunt impetu de Libano, quia fluenta Iordanis cum magno impetu fluunt de  Libano. Duo fontes sunt Ior et Dan, ubi illi duo confluunt, Iordanem fluuium faciunt. Ideo hic abundantia aquarum introducitur, ut redundantia premiorum demonstretur, que uictoribus dabitur, qui ad fontem uite Christum et ad puteum aquarum uiuentium, id est, Spiritum sanctum, puteum spiritualium donorum, perducuntur. Siquidem decem genera arborum paradisi posuit, per que decem ordines electorum spiritualis paradisi expressit, qui sub decem preceptis contra uitia pugnant, ut premium denarii, scilicet coronam glorie, percipiant. Talis est fructus horti; fons autem eius, id est, irrigatio eius, est fons hortorum et puteus aquarum uiuentium, que fluunt impetu de Libano. Fons est ubi flumen funditur: puteus ubi aqua in profundo  latet. Fons ergo hortorum est Euangelium, irrigatio Ecclesiarum in actiua et contemplatiua uita degentium. Hic fons de Libano erupit, in hortum Ierusalem cucurrit, de monte Sion fluxit, omnes hortos orbis irrigauit, quia euangelica doctrina de Christo erupit, in hortum Ierusalem, id est in primitiuam Ecclesiam, cucurrit, de monte Sion per apostolos in gentes fluxit, et omnes Ecclesias irrigauit. Puteus autem aquarum est profunda lex diuinorum sensuum, qui latent in legis littera, ut in profundo puteo aqua. Que aque sunt uiuentes, quia eos uiuere faciunt, qui eas spiritualiter intelligunt. He aque fluunt cum impetu de Libano, quia ueniunt cum abundantia de Iudaico populo. Libanus enim dicitur dealbatio, et intelligitur Iudaicus populus, diuino  cultu dealbatus. De hoc Libano fluenta legis et prophetarum fluxerunt, et per apostolos cum impetu in Ecclesia gentium manauerunt, qui Scripturas abunde spiritualiter exposuerunt. Aliter Libanus dicitur candidatio, et intelligitur Christus de casta uirgine natus. De hoc Libano aque cum impetu fluxerunt, quando dona Spiritus sancti, tanquam Spiritus torrens in credentes inundauerunt, et eos scientia omnium linguarum repleuerunt. De his aquis ipse dixit: Qui credit in me, flumina de uentre eius fluent aque uiue , id est, carismata Spiritus sancti, que faciunt credentes cum Deo uiuere. Hoc totum hic introducitur, ut sciat sponsa quod ita eius bellatores replentur doctrina  Christi et donis Spiritus sancti, et ita remunerabuntur, sicut apostoli, bellatores Christi repleti sunt doctrina Christi, et donis Spiritus sancti, remunerati sunt premio uite. Fons etiam significat eos qui capaces sunt uerbi Dei, puteus uero eos qui uix intelligunt mysteria. Cisterna est collectio aquarum pluuialium, quod sunt dogmata hereticorum. Tropologice fidelis anima est sponsa Christi, per amorem ei coniuncta, et pariens spirituales filios, id est, bona opera. Hec est etiam eius soror, quia eius regni coheres. Qui enim patiuntur persecutionem propter iustitiam, ipsorum est regnum celorum . Anima habet sua membra sibi congrua. Huius mamme sunt studia discendi e legendi, quibus haurit lac quo postmodum paruulos,  id est indoctos nutriat; ubera eius sunt sapientia et scientia, de quibus lac doctrine indoctis ministrat. Eius unguenta sunt bone exhortationes, quibus uulnera animarum curat, magis quam uinum secularis prudentie. Labia eius sunt confessio, qua ore confitetur, quod corde credit, uel peccata in confessione aperit. Lingua eius est interpretatio cogitationis cum bonum consilium cordis ore uel scripto loquitur. uestimenta eius sunt uirtutes, quibus ita decoratur ut corpus uestibus, unde scribitur: Induit me Dominus uestimento salutis et indumento letitie . Anima etiam est hortus, quia similis horto, scilicet bonis sententiis ut hortus herbis, plena uirtutibus ut hortus floribus. Qui hortus est conclusus, id est,  bonis operibus circumseptus a demonibus. Ipsa etiam est fons, quia de ea fluit celestis doctrina, que irrigat alios hortos, scilicet fideles animas; qui fons signaculo sancte fidei est signatus. Anima sancta nichilominus est paradisus, plena spiritualibus deliciis; huius paradisi fons est caritas, que irrigat hunc paradisum, ut proferat pretiosum fructum. Quatuor flumina paradisi sunt quatuor principales uirtutes, scilicet, prudentia, fortitudo, iustitia, temperantia. Lignum uite sapientia; fructus eius, immortalitas; ligna fructifera, utiles discipline; fructus lignorum mores piorum; lignum scientie boni et mali, obseruatio mandati. Unguentaria signa, scilicet nardus, et crocus, et alia, sunt uirtutes, castitas, bonitas, humilitas, et alia infirmantium animarum  unguenta. Fons et puteus in ea est euangelica et legalis doctrina, siue scientia. Anagogice paradisus exsultationis, est habitatio sanctorum in celis, plena omnibus deliciis. In hunc paradisum raptus est Paulus, et in hunc introduxit latronem Dominus. In hoc paradiso fons qui fluit de loco uoluptatis, est Christus, fons uite fluens de corde Patris, de quo manat uita omnium. Lignum uite est Dei sapientia, uel Spiritus sanctus, uitam eternam inspirans omnibus. Fons et puteus aquarum uiuentium, est plenitudo omnium gaudiorum. In ceteris huius capituli deficit anagoge. Sunt ergo quatuor paradisi, scilicet paradisus uoluptatis, terrestris; paradisus exsultationis, celestis; paradisus religionis, Ecclesiarum; paradisus  uirtutis, animarum. Postquam Amana in bello cum suis uictus succubuit, ecce aquilo alius hostis graue bellum regine intulit, sed uictus in hortum fugit, ibique ut latro in insidiis latuit. In quo dum regina uictorem exercitum reficeret, rex aduenit et hostem latentem reperiens de horto confusum expulit, atque austrum cultorem horti inuitauit, dicens.

uERS. 16.---Surge, aquilo, et ueni auster, perfla hortum meum. Scilicet postquam cessauit persecutio tyrannorum et coronata est patientia sanctorum, protinus surrexit in Ecclesia uesania hereticorum, que atrocius Ecclesie bellum intulit quam prius a paganis pertulit. Perniciosior enim est hostis, qui intra menia positus ciues impugnat, quam qui extra exclusus muros oppugnat. Dum ergo post sudorem  persecutionis milites Christi in horto Ecclesie fruerentur quiete pacis, ecce tortuosus draco a martyribus uictus de antro malitie caput extulit, uirus perfidie per agmina Christi fudit, et, ut latro, de insidiis improuisus prosiliuit, atque incautos milites telis erroris usquequaque prostrauit, siquidem inauditam heresim per malignos homines mentibus fidelium infudit, qua totum hortum Ecclesie quasi quadam lepra uitiauit. Sed Rex glorie Christus suis auxilium prebuit, dum uniuersam heresim per sapientes destruxit, et de horto suo flagellis anathematis expulit. Expulso autem Aquilone, Auster intrauit, quia eiecta heresi de Ecclesia, auster, scilicet Spiritus sanctus hortum perflauit, dum ueram fidem doctoribus inspirauit. Et mox fluxerunt horti aromata,  dum sancti Patres protulerunt uere fidei dogmata. Rex ergo adueniens, dicit: O aquilo, hostis maligne, de latebris tuis surge, et de horto meo discede; tu autem auster, cultor horti, ueni, perfla hortum meum, ut fluant aromata illius, que sufficiant uictoribus. Aromata sunt odoramina, scilicet fructus arborum predictarum, nardi, cinnamomi, et aliarum Libani. Ideo dicit fluant, quia aromata de arboribus ardore spiritus fluunt, ut resina de cedro uel abiete. Aquilo est uentus durus et frigidus, qui transtringit ac flores necat. Auster uero uentus calidus et blandus, qui terram soluit et flores producit. Aquilo est diabolus, qui duram persecutionem Ecclesie intulit, et ut strictam terram fideles de fructu bonorum operum prohibuit, et in fide florentes  per uaria tormenta necauit. Hic in horto, ut latro, in insidiis latuit, dum uictus in persecutione uirus occultum, ut draco, heretice prauitatis in fideles euomuit. Auster autem est Spiritus sanctus, qui sua gratia hortum perflauit, dum rectam fidem Ecclesie inspirauit, et terram, id est corda subuersa de gelu perfidie soluit, et flores fidei produxit, quo flante horti aromata fluxerunt, quia mox fidei documenta per scripta Patrum redundauerunt. Ecclesia uocatur hortus per simile, quia sicut in horto sunt lilia, rose et alii flores, et herbe salubres, et item cardui, urtice et alie herbe nociue et inutiles, sic sunt in Ecclesia martyres, confessores, uirgines et alii fideles. Sunt etiam heretici, schismatici, et falsi fratres. In his latet aquilo; in illis flat auster, et de ipsis fluunt  aromata uirtutum. Aliter per aquilonem mundi aspera, per austrum intelliguntur prospera. His dicitur permittendo non iubendo, ut ad tentandum surgant, hortum perflent, ut aromata fluant, hoc est, tribulationes fidelibus inferant, ut exemplo patientie eorum et constantie bene fragrantia, ut Iob, ad multos perfluant. Sepius prospera quam aduersa animum tentant, quia aduersa animum ab illecebris carnis abstrahunt, prospera uero ad lasciuiam alliciunt. Tropologice hortus est claustrum, flores et herbe salubres, fratres in fide et dilectione unanimes; urtice et herbe inutiles, sunt hypocrite et falsi fratres. Aquilo in horto ad tentandum surgit, dum diabolus per falsos fratres concordiam fratrum  perturbat; sed auster ueniens hortum perflat, dum Spiritus sanctus conuentum fratrum in patientia et concordia corroborat. Aromata fluunt, dum uirtutes prius occulte, tentationibus probate, ad notitiam proximorum prodeunt. Anagogice uero aquilo in horto surget, cum Antichristus adhuc Ecclesiam impugnabit, sed auster hortum perflabit, cum gratia Spiritus sancti, fidelibus constantiam fidei contra eum inspirauerit; tunc aromata horti fluent, quia pro fide Christi martyria redundabunt. Aliter aquilo surget, ut de horto discedat, cum occiso Antichristo persecutio de Ecclesia recedet. Auster uero hortum perflabit, cum multitudo lapsorum ad penitentiam per inspirationem sancti Spiritus redibit. Tunc fluent horti aromata, quia exempla  patientie et constantie sanctorum sub Antichristo in Ecclesia redundabunt. Aliter aquilo de horto recedet, cum diabolus de Ecclesia ultimo iudicio damnatus discedet. Auster hortum perflabit, cum Christus ueniens consolatione Spiritus sancti Ecclesiam recreabit. Tunc horti aromata fluent, quando iusti eterna premia pro meritis recipient. Aquilone recedente, et austro in hortum ueniente, regina aromata colligit, quibus uictores reficit, et regem foris stantem ad epulas uictorum inuitat, dicens:



CAPUT u.

uERS. 1, 2.---ueniat dilectus meus in hortum suum, ut comedat fructum pomorum suorum. Scilicet persecutione per Christum annichilata et heresi ubique damnata, Ecclesia iam in pace et concordia  fidei degens, et multa tentamenta sustinens, scripta Patrum quasi aromata collegit, exemplo illorum uirtutum spiritualium quasi conuiuium instituit, cui Christum interesse optat, ut opus suum acceptabile fiat dicens: Qui se promisit mecum usque ad consummationem seculi mansurum, ipse nunc per gratiam ueniat in me hortum suum, ut qui me inter persecutores et hereticos illesam custodiuit, nunc in pace degentem a tentationibus aduersitatum, et prosperitatum inconcussam custodiat, ac de me tales emissiones producat, quarum pomorum fructus ipse comedat, hoc est, tam spirituales uelit de me pullulare, quos sibi ut suauem cibum uelit incorporare. Poma etenim horti sunt in Ecclesia electi. Fructus pomorum, sunt opera bonorum. Fructus  pomorum suorum dilectus comedet, cum Christus electos per bona opera sibi incorporabit, ut sint unum cum Deo sicut cibus in corpus comedentis uertitur. Aliter Ecclesia dolens Synagogam a fide Christi tandiu separari, orat eam sibi associari, dicens: Dilectus meus, qui de me horto suo aquilonem diabolum per fidem expulit, et austrum Spiritum sanctum per gratiam introduxit, et aromata carismatum in me multiplicauit; ipse etiam per gratiam ueniat in Iudeam hortum suum, ut comedat fructus pomorum suorum, id est, ut per fidem incorporet sibi multitudinem conuertendorum. Moraliter. Dilectus in hortum uenit, et fructum pomorum suorum comedit, cum Christus dona sua in  cetu spiritualium multiplicauit, et se operibus eorum ut suaui cibo refecit. Iuxta altiorem sensum, dilectus horti fructum comedit, cum Christus electos de hoc mundo in gloriam suam assumpserit. Rex ad conuiuium regine ingressus, dicit:

ueni in hortum meum, soror mea, sponsa; messui myrrham meam cum aromatibus meis. Comedi fauum cum melle meo, bibi uinum meum cum lacte meo. Per myrrham martyres; per aromata confessores accipiuntur. Fauus est mel in cera, et significat animas in corpore: mel autem extra ceram animas extra corpora. Per fauum exprimuntur hi qui cum Domino corporaliter surrexerunt, et cum eo corporaliter ascenderunt. Per mel autem anime sanctorum, de inferno per Christum liberatorum. Per uinum  notantur hi, qui in primitiua Ecclesia alios doctrinis inebriauerunt; per lac, hi qui lacte doctrine nutriti sunt. Sex ordines electorum posuit quos ad gloriam perfectorum perduxit. Senarius quippe numerus qui perfectus est, perfectionem innuit, quasi dicat: O Ecclesia soror mea in hereditate, sponsa mea in spirituali generatione; ego iam ueni per incarnationem, in hortum meum Iudeam, et iam messui myrrham cum aromatibus quia collegi ad me messem martyrum in celum cum confessoribus fide et opere bene olentibus. Comedi fauum cum melle, quia quos corporaliter suscitaui, iam in gloriam sumpsi cum animabus quas de inferno liberaui. Bibi uinum cum lacte, quia doctores cum auditoribus iam angelis in  celis associaui dicens: O uos angeli amici comedite, et uos archangeli, karissimi, bibite et inebriamini, quod est dicere: Illos quos de terris cum triumpho adduxi, ut suauem cibum uobis associando incorporate, et ut dulcem potum in gaudium uestrum introducite. Et sicut epulantes uariis ferculis et potibus gaudent satiari, ita gaudete istos uestro consortio annumerari. Hoc totum ideo replicat, quasi Ecclesie gentium dicat: Sicut illos de primitiua Ecclesia mea incarnatione, passione, resurrectione, et ascensione iam glorificaui; ita adhuc conuertendos de Iudeis glorificabo. Similiter et de te ortos, et in fide perfectos angelis in gloria associabo. Aliter: O soror et sponsa, tu oras ut ueniam in te hortum meum, ferendo tibi contra mundi tentamenta auxilium;  ego autem ueni in hortum tempore persecutionis, ferens auxilium martyribus: quos iam coronaui pro cruciatibus. ueni etiam in auxilium confessoribus, contra hereticos certantibus, quos iam glorificaui in celestibus; ita te contra tentamenta mundi certantem iuuabo, et uincentem coronabo. Iam in horto meo messui myrrham meam, id est martyres, in Ecclesia amara pro me passos, ad me in gloriam collegi cum aromatibus meis, hoc est cum omnibus qui fama bonorum operum sunt insignes, ut confessores. Notandum quod dicit meis; quia et heretici habent suos martyres et suos confessores; qui non Christi, sed myrrha sunt diaboli. Tu inuitas me ad conuiuium, iam comedi fauum  cum melle meo, iam bibi uinum meum cum lacte meo. Fauus sunt hi qui in Scripturis dulcedinem spiritualis intelligentie querunt, et aliis dilucidant. Mel sunt hi qui epulas diuini uerbi sibi appositas libenter gustant, et his insatiabiliter uesci desiderant. uinum sunt fortes celestium doctores, alios sapientia inebriantes. Lac sunt infirmi adhuc auditores, qui lacte doctrine nutriuntur ad bonos mores. Hos omnes ut dulcem cibum mihi incorporaui, et ut sua uem potum in me transfudi, quia omnes in gloriam assumpsi. Nunc alloquitur rex uictores in horto epulantes, hoc est, omnes in Ecclesia de uitiis triumphantes:

Comedite, amici, bibite et inebriamini, karissimi. Quod est dicere: uos Ecclesie bellatores, mei amici,  qui facitis que ego precepi meo exemplo, comedite fauum cum melle, id est tales uiros uobis associate, qui dulci doctrina uos esurientes iustitiam reficiant; et meo exemplo bibite uinum cum lacte, hoc est. tales doctorés uobis coadunate, qui uos sitientes iustitiam uino sapientie inebrient, et lacte doctrine nutriant. A talibus sapientia inebriamini, et repleti caritate eritis mihi karissimi, et eritis mihi cibus et potus ut ipsi, et uos mihi ut illos incorporabo, et mecum in gloria collocabo. Moraliter. Sponsus myrrham in horto metit, cum Christus de cetu spiritualium mortificantes membra sua, et crucifigentes uitiis et concupiscentiis falce mortis precidit, et in cellaria beatitudinis  perducit. Aromata metit, cum redolentes in uirtutibus ad uitam colligit. Fauum cum melle comedit, cum dulces in moribus et operibus assumit. uinum cum lacte bibit, cum sapientes cum simplicibus ad gloriam eligit. Iuxta anagogen Christus myrrham et aromata de horto metit, cum electos quosdam in Ecclesia tribulationibus amaricatos, quosdam uirtutibus bene olentes in hortum beatitudinis colligit. Fauum cum melle comedit, cum doctores dulcedinis in dulcedine eterne quietis collocabit. uinum cum lacte bibit, cum subditos potum doctrine haurientes, de torrente uoluptatis sue inebriabit, dicens angelis: Comedite, amici, bibite et inebriamini, karissimi, hoc est, ita gaudete de societate istorum, sicut epulantes letantur de diuersi cibi et  potus satietate. Solet queri a quibusdam utrum homo esset conditus, si angelus non fuisset lapsus. Putant enim lapsum angelorum causam fuisse creationis hominum; sed hi falluntur. Ratione quippe docente, et sacra auctoritate consentiente, si tota numerositas angelorum in celo perstitisset, tamen multitudo hominum in terra creata esset. Et sicut angelus in uniuersitate habet suum locum, ita homo in uniuersitate habet suum. Si quidem tota Scriptura clamat hunc mundum propter hominem factum; quod si homo non esset creatus, consequenter et hic mundus non esset conditus. Quod absurdissimum est. Quem errorem Spiritus sanctus preuidens, et per Scripturam precauens quod ante creationem angeli  uel hominis creatus sit pronuntiat, clamans: in principio creauit Deus celum et terram : celum autem et terra est mundus. Ad quid fecit celum? ut esset habitatio angelorum. Ad quid terram? ut esset habitatio hominum. Domino autem attestante angelus et homo simul facti sunt, dicens ad Iob: Ecce Behemoth quem feci tecum , quod est dicere: Quando feci angelum, feci et hominem. Sacra autem Scriptura omnia simul facta clamat dicens; Qui manet in eternum creauit omnia simul . Igitur homo non propter angelum, sed propter seipsum factus est: mundus autem propter ipsum factus est. Et lapsus angelorum per hominem reparatus est, quia Deus creator homo factus est, consequentes et homo Deus factus est.

 Item queritur utrum Filius Dei esset incarnatus, si homo non fuisset lapsus. Putant enim casum hominis causam fuisse Christi incarnationis; sed hi non falluntur. Ratio enim manifeste clamat, et sacre Scripture auctoritas consonat, quod, quia homo in paradiso peccauit, propterea Deus hominem assumpserit. Ab eterno quippe erat apud Deum predestinatum quod homo deificaretur. Sicut enim Deus est immutabilis, ita et predestinatio eius est immutabilis. Et si Deus non incarnaretur, homo non deificaretur. Et sic predestinatio Dei immutaretur, quod erat impossibile. Igitur oportuit Deum incarnari, ut posset homo deificari. Huic rationi uidetur auctoritas astipulari. Siquidem antequam Adam peccaret, Deus per Adam predixit Christum de carne Adam  incarnandum, et Ecclesiam ei coniungendam, ita dicens: Erunt duo in carne una , hoc Apostolus ita exponit dicens: Sacramentum hoc magnum est, ego autem dico in Christo et in Ecclesia . Ecce ante peccatum hominis predicta est incarnatio Dei, quia ergo homo peccauit, propterea Christus immortalis factus est mortalis. Qui si in statu immortalitatis nasceretur, nunquam moreretur, et homo sine interpositione mortis eius deificaretur. Quod fieri non potuit. Quia ergo Christus in illo statu natus est quo mori posset, ideo mori uoluit; quia uero ad uitam resurrexit, mortem homini abstulit, et uitam amissam reddidit. Et sicut in illo statu mortis omnes moriuntur, sic in isto statu uite omnes in Christo uiuificabuntur, et secundum immutabilem  predestinationem Dei deificabuntur. Unde dicit apostolus: Elegit nos in Christo ante mundi constitutionem ; quasi dicat: antequam mundus esset, statuit Deus Filium suum incarnari, et nos homines in ipso deificari. Hunc dum fugit apostata angelus in celo in Patris claritate regnantem, inuenit eum in matris terre gremio latentem, sese quandoque iudicantem.

Adhuc queritur: Si homo in paradiso perstitisset, utrum mali ex eo nascerentur. Sed ratio docet quia si homo non peccasset, iustus et immortalis esset, et omnes qui in illo statu nascerentur iusti et immortales essent. Soli ergo isti nascerentur. Postquam autem homo peccauit, iniustus et mortalis  fuit, et omnes qui in illo statu nati sunt. Iniusti et mortales propter Christum solum fuerunt . . . Est autem Christus Deus et homo. Ex omnibus ergo iniustis quidam per Christum iustificantur, ut in ipso deificentur. Cur autem reliqui non deificentur uel non iustificentur, nonne ille qui eligit quos uult, et abiicit quos uult? Huc usque plenitudo gentium intrauit. Ab hinc usque ad ingressum Synagoge notatur tempus pacis Ecclesie. Finito itaque conuiuio uictorum, regina iuit dormitum, dicens cubiculi excubitoribus: Si rex me querat, dicite: Quia ego dormio et cor meum uigilat, ut eum excipiat. Quasi magnum cónuiuium Ecclesia cum uictoribus habuit quando magnum consilium cum multis confessoribus in Nicea ciuitate habuit. In qua uaria fercula,  erant diuersa capitula Scripturarum. Quo finito iuit dormitum, quia ibi damnata omni heresi persecutio cessauit, quies pacis rediit, et Ecclesia curis seculi se subtraxit, diuina officia instituit, diuine contemplationi uacauit; que nunc dicit imperfectis adhuc terrenis inhiantibus: Meo exemplo frena postponite, celestia querite. Sicut ego dormio, id est a negotiis et curis seculi quiesco, et cor meum in meditatione Scripturarum, et contemplatione eterne uite uigilat, ut mansura bona percipiat. Regina dormiente, dissensio inter milites est exorta, non ab hostibus, sed ab otio nata. Qua increscente rex reginam excitat, monet ut surgat, tumultum militum compescat, sed Ecclesia in contemplatione quiescente, multa uitia inter fideles exorta sunt, uidelicet noue hereses,  discordie, secte, schismata, et alia plura. Unde Christus per Scripturam eam monuit, ut quietem contemplationis intermitteret, tumultum uitiorum exhortando et corrigendo sedaret. Et notandum quod primo corona sponse proponitur pro certamine, contra Amana, id est pro seuitia persecutorum; deinde pro labore contra aquilonem, id est pro uexatione hereticorum. Tunc tertio premium promittitur ei pro uigilantia contra guttas noctium, id est pro exhortatione et correctione lapsorum. Igitur sponsa representat uerba sponsi se excitantis, dicens:

uERS. 23.---uox dilecti mei pulsantis ad ostium cubiculi mei fuit hec: Aperi mihi, soror mea, amica mea, columba mea, immaculata mea, ut intrem ad  te, quia caput meum plenum est rore, et cincinni mei pleni guttis noctium, tota nocte stans sub dio et audiens tumultum militum. Cui ego respondi: Exspoliaui me tunica mea, quomodo induar illa, ut surgam et aperiam tibi? Laui pedes meos, quomodo inquinabo illos, ambulans quo precipis? Hec uerba demonstrant Christi sollicitudinem erga negligentes et errantes, ut spirituales corrigantur, et Ecclesia ad feruorem contemplationis, ad tedium uero secularis administrationis excitetur. Christi Patris et Ecclesie dilecti uox, in Scripturis ad ostium cordis spiritualium pulsantis, id est monentis, hec est: O Ecclesia, soror mea, quia per me coheres regni; amica mea, quia per me celestium areanorum conscia;  columba mea, quia per me Spiritu sancto repleta; immaculata mea, quia per me a peccatis emundata; aperi mihi exhortando ostium cordis eorum, qui illud pessulo malorum operum clauserunt, et gutte noctium, id est membra demonum facti sunt; et eris soror mea, si exheredes per malitiam feceris coheredes meos per gratiam; et eris amica mea, si inimicos ob perfidiam feceris amicos per fidei constantiam; et eris columba, si duplices corde, feceris simplices; et eris immaculata, si maculatos uitiis feceris immaculatos uirtutibus, quia caput meum plenum est rore, id est fides diuinitatis mee repleta est errore. Et cincinni mei pleni sunt guttis noctium, id est fideles mei repleti sunt peccatis demonum, quia caput Christi Deus est, per caput intelligitur  fides diuinitatis; per ros, qui in nocte cadit, et solis ardore recedit, accipitur error infidelitatis, qui de nocte ignorantie uenit, sed luce ueritatis recedit. Cincinni, id est capilli, sunt fideles, per fidem capiti Christo adherentes. Gutte noctium sunt lapsi de fidelibus, ut gutte de capillis in sententias hereticorum: uel in peccatis demonum, qui sunt noctes ad eternas tenebras ducentes. Caput ergo et ros noctis intelliguntur in fide diuinitatis errantes; per cincinnos et guttas noctis demonibus in peccatis consentientes. Horum cordis ostium aperi mihi docendo, ut intrem per gratiam, et habitem in cordibus eorum per fidem, et mansionem mihi in mentibus istorum faciam per bonam operationem. uox Ecclesie Christo respondentis, et quasi curam secularium recusantis, et  ideo regimen fugientis: Exspoliaui me tunica mea. Id est exui me seculari sollicitudine, quomodo induar illa? id est quomodo iterum reassumam illam. Hoc non dicit quasi inobediendo, sed secularem honorem fugiendo. Qui enim in secularibus preficitur, in spiritualibus deiicitur, quia sicut corpus tunica induitur, sic mens secularium cura implicatur. Quam exutam nolunt spirituales reinduere, sed in spiritualibus soli Deo uacare. uocati uero a Deo suam uoluntatem postponunt, et onus regiminis causa proximorum inuiti subeunt. Unde gementes dicunt: Laui pedes meos, quomodo inquinabo illos? Pedes anime sunt affectiones, quibus ad queque desideria transfertur, sicut corpus pedibus graditur;  que sunt concupiscentia, timor, gaudium, dolor. Concupiscit enim terrena, timet ne minime adipiscatur cupita, gaudet de adeptis, dolet de amissis. Hos pedes lauit, dum terrenas affectiones lacrymis penitentie abluit. Hos iterum inquinare timet, quia qui in seculari regimine positus est, uix aut nullatenus sordes peccatorum euitare ualet; sed cum sponsa tardat aperire sponso pulsanti, iam non uoce, sed manu tangit eam: de quo tactu tremefacta surgit, ut ei aperiat: quia cum Ecclesia in spiritualibus uiris curam proximorum suscipere refugit, Christus ei opus obedientie sue anteponit, de quo perterrita facit pro proximis quod Christus fecit pro inimicis, unde subditur:

uERS. 4, 5.---Dilectus meus misit manum suam  per foramen, et uenter meus contremuit ad tactum eius. Similitudo est ab illo, qui ad ostium cubiculi amice pulsat, et cum ei non aperuerit, per fenestram manu tangit eam, et illa surgens aperit ei. Manus dilecti est operatio obedientie Christi. Per manum quippe opus, quod per manum fit exprimitur. Foramen cubiculi dilecte, est auris corporis, quod est cubiculum anime. Manum ergo suam dilectus per foramen misit, quando per aurem corporis in memoriam anime misit opus sue obedientie: quando de gloria celestis regni egressus, laborem huius exsilii subiit, et inimicis suis penitentiam et remissionem peccatorum, et regnum celorum predicauit, quatenus eius exemplo laborem mundi subiret, ut proximus in periculo anime positis subueniret.  Sed uenter Ecclesie ad tactum Christi intremuit, quia dum quisque spiritalis fragilitatem suam considerauit, de facto Christi pertimuit, ne ad iniunctum officium exemplo Christi minus idoneus esset, inobediens autem factus a Christo periret. Per uentrem autem qui est molle membrum, fragiles in Ecclesia intelliguntur, ex quibus tamen spirituales filii gignuntur. Tacta manu sponsi tremefacta, surrexi ut aperirem dilecto meo. Eius exemplo sum tacta de inobedientia mea. Tremefacta, surrexi de loco ubi dormiui, quia quietem contemplationis intermisi, ut aperirem dilecto meo, corda in malitia indurata, et a bonitate clausa. Notandum quod dilecto uoce pulsanti non aperit, manu autem tangenti mox aperit, quia ostium cordis magis  exemplo operis, quam uoce predicationis reseratur, ut Christus per fidem introducatur. Suscepto autem regimine cum spiritualis uir ceperit bona coram proximis operari, et eos ad bene operandum hortari, mox incipiunt ei mali aduersari, aliquando ab eo correpti etiam mortem minari, unde subditur:

uERS. 5, 6.---Manus mee distillauerunt myrrham et digiti mei pleni myrrha probatissima. Per manus operatio, per myrrham persecutio, per digitos studia, per myrrham probatissimam summa tribulatio innuitur. Myrrha probatissima est optima myrrha, que alibi dicitur myrrha electa, et intelligitur mors Christi. Regina ergo que flante austro aromata collegit, myrrham manibus tulit, unde nunc dicit:  Manus mee distillauerunt myrrham, hoc est, opera mea, que exempla mortificationis fuerunt, persecutionis amaritudinem mihi mouerunt. Digiti mei pleni myrrha probatissima, id est studia mea, que erant imitantia patientiam Christi, mouerunt mihi tribulationem mortis, instar mortis Christi, que ab his passus est, quos docuit uiam salutis. Notandum quod tres crucifixi sunt, Christus, latro confitens, latro blasphemans. Qui innocenter mala uel mortem patitur, cum Christo crucifigitur. Qui nocens, sed peccata confitens, cum latrone confitente saluatur; qui nocens, et non confitens patitur, cum latrone blasphemante damnatur. Ego ad tactum sponsi surrexi, ut aperirem ei, et per myrrham stillantem,  id est per amaritudinem abundantem, quam exemplo Christi passa sum, pessulum ostii mei aperui dilecto meo. Ecclesia est ciuitas, uel domus, uel templum Dei, cuius ostium est fides, per quam intratur ad patremfamilias Christum. Pessulum ostii est infidelitas uel duritia cordis, qua ostium fidei obstruitur, ne Christus in domum anime ingrediatur. Sed pessulum ostii aperitur dum infidelitas per rationem destruitur, uel duritia cordis sermone blando emollitur. Et sic pulsans sponsus in cubiculum cordis recipitur. Unde scribitur: Ego sto ad ostium, et pulso, si quis aperuerit mihi, intrabo ad eum, et cenabo cum illo, et ille mecum . Ad ostium stat Christus, et pulsat, dum cor malitia clausum, superna gratia uisitat, sed hoc  ostium aperit qui oblatam gratiam per penitentiam recipit. Christus intrabit, et cum eo cenabit, dum animam penitentis sapientia repleuerit, et consolatione Scripturarum satiauerit. Ubi autem pulsanti non aperitur, declinat et transit ad eum, qui ei ianuam cordis reserat: Unde apte subditur: At ille declinauerat atque transierat. Ab illis namque declinat qui ei cor pessulo duritie obstruunt: ad illos uero transit, qui ei penitendo aperiunt. Similitudo est ab illo qui diu ad ostium amice pulsans non intromittitur, et indignans regreditur. Declinat etiam dilectus, et transit, dum diuinitas eius mentis cogitationem excedit. Sed quia ubi sermo diuinus recipitur, ibi protinus cor in malitia induratum  ad penitentiam emollitur recte subiungitur:

uERS. 6.---Anima mea liquefacta est ut dilectus locutus est, dicens: Aperi mihi soror mea. Sponsa ostium aperiens et dilectum non inueniens, uenit ad chorum filiarum Ierusalem, que secum uenerant, et querula uoce refert eis, quod pulsanti dilecto non aperuerit, quod postea quesitum non inuenerit, quod uero uocatus non responderit, quod custodes ciuitatis eam plagauerint, uulnerauerint, theristrum eius tulerint; atque anxia rogat, ut si eum inuenerint, que passa sit pro eius amore ei nuntient. Similitudo est ab illa amica amante, que amicum anxia in nocte querit, uigiles incauta incurrit, uestes perdit, plagas accipit, et hec postea dolens consodalibus refert. Per sponsam in hoc loco  intelligitur Ecclesia penitentium, dilectum in culpa amissum penitendo et confitendo querentium, et gemebunda uoce filiabus Ierusalem, id est spiritualibus et religiosis in confessione ita dicentium: Anima mea, que aquilone flante in malitia indurata est, flante austro, liquefacta est, ut dilectus ista locutus est: Aperi mihi soror mea, quam sanguine meo feci coheredem mihi. Hac uoce anima mea compuncta ad exprimendam imaginem sponsi, ut cera est liquefacta. Porro spiritus, id est superior uis anime hic loquitur: Quesiui cogitando diuitias patientie sue, qua me peccantem obstinatum, se prouocantem tam diu sustinuit, et non inueni immensam misericordiam que peccantibus parcit. uocaui clamere cordis, uolens scire occulta iudicia  eius, quare malos diu sustineat, bonos puniat, aliquando malos per penitentiam eligat, bonos per culpam abiiciat, pares in culpa unum conuertat, alium relinquat: et non respondit mihi, id est per Scripturas non indicauit mihi, ut non in meis operibus, sed in sua misericordia fiduciam habeam. Ipse me quesiuit, dum choros angelorum in celis reliquit, et me ut ouem errantem in mundo quesiuit. uocauit quando dixit: Conuertimini ad me, filii reuertentes, et ego reficiam uos . Hanc uocem contempsi. Ideo clamantem me in tribulatione non exaudit Dominus. Me ita querentem et uocantem inuenerunt custodes, qui circueunt ciuitatem, scilicet prelati Ecclesie, uerbo et exemplo, custodes legis Dei, qui circueunt ciuitatem,  id est Scripturis muniunt Ecclesiam, inuenerunt me peccatis et abominationibus plenam; percusserunt me timore iudicii et peccatorum: et uulnerauerunt me compunctione et penitentia: tulerunt pallium meum, scilicet multitudinem peccatorum, qua circumdata eram per iniunctam penitentiam, custodes murorum, id est doctores librorum, quibus cingitur ut muro Ecclesia ciuitas Dei. uel pallium, id est uelamen ignorantie abstulerunt, dum mihi occulta Dei iudicia exposuerunt. Custodibus ergo ciuitatis, uel custodibus murorum, qui me talem inuenerunt, et me taliter tractauerunt, cum magno gemitu dixi:

uERS. 8.---Adiuro uos, filie Hierusalem, si inueneritis dilectum meum, nuntietis ei quia amore langueo.  Quasi dicat: uos spiritales anime celestis Hierusalem, filie per fidei sacramentum, uos constringo, si inueneritis in Scripturis dilectum meum, id est si legendo intellexeritis opera dilecti mei , ut nuntietis ei per me, hoc est, me doceatis gratias agendo, et aliis predicando nuntiare. Ille etenim nuntiat, qui alium nuntiare docet. Quia amore langueo, id est causa amoris eius circa terrena langueo, et sola celestia desidero. Et que sunt opera dilecti, scilicet quod Altissimus odio habet peccatores, et misertus est penitentibus: et quod uniuerse uie Domini sunt misericordia et ueritas . Misericordia super penitentes, ueritas super peccantes. Hoc nuntiabitis per me, quod est diligendus, quia misericorditer  parcit his qui ei penitendo ostium cordis aperiunt, et iuste punit hos qui ei ianuam cordis male uiuendo obstruunt. Nota quod sex articulos dolentis anime ponit, quia in sex etatibus uel sex diebus, sex opera misericordie facit, quibus ad senarii perfectionem peruenit, scilicet, quod anima ad uocem Domini in compunctione liquescit; quod eum conuersatione anxia querit; quod eum lamentis inuocat, quod eius desiderio tota die, id est omni tempore aduersis flagellatur, doloribus uulneratur, rebus necessariis despoliatur. Ideo autem hoc lamentum in cantico amoris ponitur, quia anima fidelis Christi sponsa per penitentiam ei coniungitur: Et gaudium erit in celis angelis super uno peccatore penitentiam agente . Hoc lamentum  plus tropologie, quam allegorie ascribitur, quia in hoc Ecclesia penitentes ad bonos mores hortatur. Et ideo hic allegoria deficit. Iuxta anagogen autem Ecclesia peregrinans dormit, et cor eius uigilat, quando ad terrena et caduca insensibilis fit, et ad sola celestia anhelat. Huic uox dilecti pulsat, quando eam per molestiam corporis uel uicine mortis ad supernam patriam uocat. Cui mox aperit, quia eius uocationem gratanter accipit. Nam ut soror in hereditatem Domini introducitur, ut amica in secretis celestibus admittitur, ut columba a Spiritu sancto illustratur, ut immaculata in thalamo sponsi collocatur. Tunica se spoliat, quando corpus deponit: pedes lauat, quando uel exiguum puluerem cogitationum per ultimam penitentiam abluit. Dilectus manum  mittit, quando eam dolore mortis tangit. Sed uenter ad tactum eius tremuit, quia de minimis peccatis, que per fragilitatem carnis commisit, iudicis sententiam meruit. Surgit tamen ut ei aperiat, quia uisionem eius que sursum est optat. Manus eius myrrham stillant, quia opera quibus hic pro Christo est mortificata representat, ut pro his eterna premia recipiat. In sequentibus anagoge deficit. Sponse dilectum absentem anxie querenti, et filias Hierusalem de eo sciscitanti, respondit chorus filiarum Hierusalem:

uERS. 9.---Qualis est dilectus tuus ex dilecto, o pulcherrima mulierum? Qualis est dilectus tuus ex dilecto, quia sic adiurasti nos? Filie Hierusalem sunt Ecclesie, que superius dicte sunt filie Sion, que egresse ad uidendum regem coronatum, cum  regina bellum contra Amana inierunt, et ab ea in hortis refecte sunt; et intelliguntur Ecclesie de Iudea, in qua est Hierusalem uel Sion, ad fidem Christi conuerse, que cum Ecclesia gentium spiritale bellum contra diabolum inierunt, et epulis spiritalibus, scilicet Scripturis uel corpore Christi refecte sunt. Interdum in hoc libro filie Sion sunt Ecclesie de Iudeis conuerse, filie uero Hierusalem, Ecclesie de gentibus uocate. Quia sicut ad litteram minor est Sion in meniis et numero inhabitantium. Hierusalem autem maior et edificiis et numero ciuium, sic Ecclesie de Iudeis paucioris numeri sunt fidelium, Ecclesie autem de gentibus amplioris numeri sunt credentium. In hoc loco filie Hierusalem  sunt Ecclesie uel anime imperfectorum, de matre Ecclesia, que est perfectorum, secreta Christi discere uolentium. Et notandum quod in hoc Cantico dramatis, fit mutatio personarum, sicut in comediis gentilium. Prius quippe introducta est uox Ecclesie penitentium; et ecce introducitur uox Ecclesie imperfectorum discere uolentium, et mox subsequitur uox Ecclesie perfectorum alios docentium, et hoc totum fit propter unitatem catholice Ecclesie, que in omnibus membris suis est una sponsa Christi, que in duabus naturis est una persona. Et propter hanc unionem aliquando dicit: Pater maior me est . Aliquando uero: Ego et Pater unum sumus . Dicunt ergo filie Ierusalem ad matrem Ecclesiam, id est imperfecti ad  spirituales: Qualis est dilectus tuus ex dilecto, o pulcherrima mulierum. Hoc est dicere: O Ecclesia mater credentium, pulcherrima mulierum, id est fide et opere, et predicatione integerrima omnium, spiritales partus edentium, doce nos quam magnus sit in diuinitate dilectus tuus Christus natus ex dilecto Deo Patre. Et doce nos, qualis sit dilectus tuus ex dilecto, hoc est, quam gloriosus sit per miracula in humanitate conceptus, ex Spiritu sancto natus de uirgine Maria matre, quia sic adiurasti nos, uel sic fidei sacramenta docuisti nos, ut Christum credamus ex Deo Patre Deum natum, et hominem ex matre factum. Qui Dominicus homo dicitur ex Spiritu sancto conceptus, quia nullis precedentibus meritis, sed solo dono Dei in deitatem est assumptus. Respondit  Ecclesia spiritualium, docens mysteria Christi filias Ierusalem, id est Ecclesias uel animas imperfectorum, scilicet secularium. Quam doctrinam quasi in decem membra corporis distinguit, quia tota sacre Scripture doctrina in Decalogo legis existit. Ideo autem hec mystica doctrina huic capitulo inseritur, quoniam de pace Ecclesie scribitur; quia profunda sapientie in pace sunt discenda, in persecutione facienda. Et hoc notandum quod istud capitulum ab historia et ab anagoge deficit. Allegoria uero et tropologia splendescit, quia id solum Christum et sua membra respicit.

uERS. 10-16.---Dilectus meus candidus et rubicundus, electus ex millibus. Per candorem splendor  sanctitatis, per ruborem uero notatur ardor passionis. Dilectus Ecclesie est Christus, quem pre uita et pre omnibus terrenis dilexit, dum in persecutione honores, dignitates, amicitias mundi eius amore contempsit, et ipsam mortem per uarios cruciatus corporis subiit. Hic per humanitatem est candidus, quia de uirgine natus, et a labe peccati mundus. Et ipse rubicundus martyrio, quia peccatores lauit sanguine suo, a Deo Patre electus ex millibus apostolis et sanctorum agminibus, ut per eum reconciliaretur mundus. Per millenarium notatur perfectio. Christus electus ex millibus, scilicet ex omnibus perfectis ad redimendum genus humanum, quod nullus alius facere potuit. Et notandum quod pretermissis omnibus uirtutibus ceteris, per  duo tantum dilectus laudatur, uidelicet per munditiam uite et martyrium; quia per hec fideles ad castitatem et patientiam informantur, per que maxime saluantur, ut scribitur: Sine sanctimonia nemo uidebit Deum . Et iterum: In patientia uestra possidebitis animas uestras . Secundum diuinitatem autem caput eius aurum optimum. Caput Christi est diuinitas, quia sicut caput continet corpus, sic diuinitas continet humanitatem. Hoc caput est aurum optimum, id est purissimum, quia sicut aurum omnia metalla precellit fulgore et dignitate, ita Diuinitas omnia precellit honore et maiestate. Et hoc aurum est optimum, quia Diuinitas est summum bonum, ex qua omne bonum ut de fonte profluit, sicut uigor  omnium sensuum a capite descendit. Come eius sicut elate palmarum, hoc est, angelice uirtutes specialiter Deo, ut come capiti, inherentes, sunt semper pulchritudinem eius intendentes. uel come eius sunt diuine dispensationes, quia sunt ut elate palmarum recte; sed nigre quasi coruus, quia stultis despicabiles. Oculi sicut columbe super riuulos aquarum, hoc est, dona Spiritus Sancti que ipse dat, amatores suos non in ceno, more porcorum, uolui permittunt, sed in similitudinem aquarum claros et perspicuos reddunt, nil tenebrosum habentes. Unde et riuulis et mundis aquis non stagnis turbulentis comparantur, quia Deum uident, et diuinorum carismatum luce replentur: que carismata quia sola gratia dantur, subditur: Que lacte sunt lote, quia sicut  mater sola dilectione naturali lac filiis ministrat, sic Deus sola gratia dona carismatum filiis donat: Que resident iuxta fluenta plenissima, quia quanto de Deo clarius uident, tanto magis ad altiora cognoscenda intendunt. Gene illius sicut areole aromatum, hoc est, modestia et pietas, que in Christo singulariter refulsit, dulcedine doctrinarum delectabat presentes, attrahebat absentes; sicut areole aromatum delectant odoris et aspectus gratia aspicientes. Que areole sunt consite a pigmentariis, id est medicis, scilicet apostolis et prophetis animarum medicis, qui concordi uoce non solum Christi sermones, sed et more sacris paginis, quasi areolis, descripsere. Labia eius distillant myrrham primam hoc est, uerba doctrine eius, que claritatem regni celestis promittunt grauia  patientibus, myrrham primam, id est contemptum mundi et uoluptatum predicant. Manus eius tornatiles, hoc est opera eius sunt polita et perfecta ut tornatura. Que enim uerbo docuit, opere compleuit, ut de doctrina eius mirantes operibus confirmaret. Et he manus sunt auree, quia uirtutes quas in homine gessit, diuinitatis gloria perfecit, que nos ad spem et amorem celestium excitant. Plene hyacinthis. Hyacinthus est herba purpurei floris, febres expellens suauitate odoris; quod est passio Christi, que expellit morbum infidelitatis. Manus eius plene erant hyacinthis, quia in cruce perforate clauis, quasi purpureo sunt colore resperse rubore sanguinis. uenter eius eburneus, hoc est, fragilitas humanitatis est nitens candore castitatis, et ab  omni peccato immunis. Et hic uenter est distinctus saphiris, quod est lapis sereno celo similis, sublimitatem celestium significans; quia partim humana fragilitas esurie, tentatione, fatigatione, morte; partim diuina celsitudo miraculis, resurrectione et ascensione intelligitur. Crura illius columne marmoree, hoc est, itinera incarnationis eius sunt recta et firma, quia quidquid per eum gestum est, ante tempora a Deo dispositum est. Que columne fundate sunt super bases aureas, id est prophetas, sapientia lucentes, quia talis in carne apparuit, qualis ab illis predictus in diuina dispositione fuit, species eius ut Libani, hoc est, pulchritudo eius est decor omnium sanctorum, sicut Libanus est decor omnium montium.  Electus ut cedri, hoc est, sicut cedri sunt pre omnibus lignis, ita Christus est egregius pre omnibus sanctis. Quomodo enim Libanus altitudine et amplitudine est insignis, ita Christus inter omnes qui de terra orti sunt, antecellit. Et sicut ille mons nobilium est ferax arborum, ita ille omnes sanctos in se radicatos extollit et conseruat. Et sicut cedrus pulchritudine, fortitudine, sublimitate, odore omne decus siluarum antecedit, sic dilectus, speciosus forma pre filiis hominum; quia ipse non accepit ad mensuram, sed totum Deum, et nos omnes de plenitudine eius accepimus. Guttur illius suauissimum, hoc est, internus sapor et dulcedo uerborum eius, quam pauci gustant, est suauissima; qui autem gustant, amplius esuriunt. Guttur etiam est occulta  dispositio bonitatis eius, qua factum est, ut foras nobis loqueretur. Et totus desiderabilis, id est Deus et homo, quia non solum secundum diuinitatem, sed etiam secundum humanitatem ab ipso initio conceptionis, usque ad triumphum passionis, resurrectionis, et ascensionis est in omnibus desiderabilis.

uERS. 16.---Talis est dilectus meus, et ipse est amicus meus, filie Hierusalem. Quasi dicat: O Ecclesie, uel fideles anime, filie Hierusalem, si uultis diligere Christum, et ab eo diligi, necesse est ut talem eum, qualem dixi, intelligatis. Hec allegoria specialiter Christo conuenit; tropologia autem que sequitur, magis membris eius conuenit. Christus est caput Ecclesie, quia sicut a capite omnia membra reguntur, sic omnes electi a Christo reguntur. Quod  caput est aurum optimum, id est obrizum, quia sicut illo auro alia metalla deaurata auri fulgorem induunt, sic omnes a Christi nomine Christiani dicti, in regno eius ut sol fulgebunt. Come eius elate palmarum. Palma dicitur uictoria, est autem palma arbor inferius angusta, superius lata, et significat uitam iustorum, qui per arctam et angustam uiam, id est per ieiunia et uigilias, et alia corporis aspera ad latitudinem caritatis ambulant, ut ad uictoriam certaminis perueniant. Elate palmarum sunt idem, quod spatule, id est rami productiores, semper ad excelsa tendentes, qui uirorem nunquam amittunt, quandiu in palma sunt, precisi uero mox arescunt. Come igitur illius sunt fideles ad celestia per uictoriam uirtutum tendentes, qui uirorem fidei nunquam  amittunt, quandiu per arctam uiam ad uitam pergunt; ab hac deuiantes, mox a uita arescunt. Aliqui dicunt elatas palmarum esse speciem arboris aromatice, quam Latini abietem uel spatam uocant. Nam Grece abies elates dicitur, et significat sanctos ad superna tendentes. Et he come sunt nigre quasi coruus, id est iusti despecti sunt in mundo, sicut fuit Christus. Coruus significat peccatores. Christus dicitur coruus, quia inter peccatores est reputatus a dicentibus: Nos scimus quia hic homo peccator est . Et iterum: Si hic non esset malefactor, non tibi tradidissemus eum . Come nigre sunt, ut hic coruus, quia fideles ita despecti sunt ab impiis ut a Iudeis Christus, quibus  dictum est: Hi malefici sunt et seductores. Coruus etiam pullos sibi dissimiles non pascit, et Christus Christianos sibi dissimiles abiicit. Oculi eius sicut columbe super riuulos aquarum. Hoc sunt sapientes eum corde intuentes, et per quos alii eum intuentur; hi sunt ut columbe simplices, innixi super Scripturas, diuino Spiritu fluentes. Que columbe lacte sunt lote, id est dulci doctrina a terrenis mundate, et resident iuxta fluenta plenissima, id est morantur iuxta dona Spiritus sancti abundantissima. Riui sunt Scripture ueteris Testamenti: fluenta plenissima, copiosa, et exuberans Euangelii doctrina. Solent columbe iuxta fluenta residere, ut uolatum auium in aqua per umbram uideant, et sic ungues uitent; sic sancti in Scripturis  fraudes demonum percipiunt, et ex deceptione quam attendunt, quasi ex umbra hostem agnoscunt, et fugiunt. Que fluenta plenissima dicuntur, quia de quibuscunque consilium in Scripturis queritur, per illam ad plenum inuenitur. Gene illius sicut areole aromatum. Hoc sunt prelati pudibundi, quos pudet turpia audire, nedum facere; hi habent in se germina multarum uirtutum: que areole consite sunt a pigmentariis, hoc est pagine uirtutum scripte sunt ab Apostolis uel quibuslibet precedentibus patribus. Labia eius lilia distillantia myrrham primam. Myrrha prima est optima, et intelligitur mors Christi, que est optima, quia totius mundi redemptio. Labia Christi sunt aperientes uoluntatem eius, qui sunt ut lilia candidi in uirtutibus; qui lilia sunt distillantia  myrrham primam, id est ipsi sunt docentes uerbo et exemplo amaritudinem mortis Christi. Manus eius tornatiles auree, hoc est, bona operantes, sunt irreprehensibiles coram hominibus, ut aurum lucentes: que manus sunt plene hyacinthis, quia sola spe et desiderio celestium sunt laborantes. Hyacinthus quippe est lapis erii coloris, uel uiridis, et cum aura mutatur, et sunt sancti in uirtutibus uirentes, et celestia appetentes, et mores pro temporibus mutantes. uenter eius eburneus distinctus saphiris. uenter Christi sunt habentes uxores, tanquam non habentes, fidem castitatis coniugibus seruantes. Elephas namque, cuius os est ebur, castum est animal et adeo frigide nature, ut super os eius, id est super  ebur posito gracili lineo panno, et super pannum posita pruna exstinguatur illeso panno. Et os continuum claudit corpus eius, unde dicitur inuulnerabile. Significat autem sanctos et castos a telis diaboli inuulnerabiles. Sapphirus est lapis speciem sereni celi habens. uenter ergo Christi est distinctus sapphiris, quando coniugati sunt contenti celestibus disciplinis. Crura illius columne marmoree. Hoc sunt illi, qui rebus suis religiosos sustentant. Qui ut columne marmoree sunt recti in scientia, et infrangibiles a uitiis; que fundate sunt super bases aureas, id est super fidem patriarcharum et apostolorum per opera castitatis lucentem. Species eius ut Libani. Quod sunt uirgines, munditia uite albe, castitate candide, ut cedri operibus odorifere. Guttur  illius suauissimum, hoc est, emittentes uerba doctrine sunt suauissimi. Et est totus desiderabilis, scilicet in se et in omnibus membris suis amabilis talis est, ut dixi, dilectus meus, in se et in membris suis; et iste est amicus meus, quia hunc solum amo, et amor ab eo, et uos amate eum, o filie Hierusalem, id est Ecclesie pacem in celis uisure.

Notandum quod, sicut decem ordines electorum per decem membra corporis, id est per caput, et comas, et cetera describuntur, ita uirtutes eorum per decem res, id est per aurum, palmas et ceteras exprimuntur, que denario uite remunerabuntur. Qui et anagoge assignatur. Primus ordo est prelatorum qui per caput notatur, cuius opera ut aurum fulgent, quia sapientia et caritate splendent. Quod  aurum est optimum, quia caritas et sapientia omnibus uirtutibus supereminent. Secundus ordo est subditorum, id est obedientium, qui per comas exprimuntur; cuius actio palme uel coruo assimilatur, quia studio bone actionis ut palma uiret: tribulatione, ut coruus sordet. Tertius ordo est doctorum qui per oculos figuratur, cuius opera columbis uel riuis comparantur, quia simpliciter uiuunt et doctrina fluunt. Quartus est religiosorum, qui per genas demonstratur, cuius actus sunt ut aromata, quia redolent uita et fama. Quintus ordo est magistrorum, qui per labia designatur, qui liliis uel myrrhe adequatur, quia preminent cordis munditia, et carnis mortificatione. Sextus ordo est militum Ecclesiam armis defendentium, qui per manus  ostenditur, cuius opera auro et hyacintho assignantur, quia tempore pacis puritate, tempore belli discretione decoratur. Septimus ordo est coniugatorum, qui per uentrem intelligitur, qui ebori uel sapphiro similis scribitur, quia pudore et celesti desiderio insignitur. Octauus ordo est agricolarum, qui per crura notatur, qui columnis uel mari comparatur, quia rectitudine et stabilitate hominum fulcitur. Nonus ordo est uirginum, qui per speciem, id est pulchritudinem exprimitur, qui Libano uel cedro adequatur, quia et candore castitatis, et odore actionis adornatur. Decimus ordo est continentium, uel orantium, qui per guttur exprimitur, qui suauitati assimilatur, quia munda uita, et sancta  oratio suauitas Deo comprobatur. Et neminem moueat, quod idem sensus Scripture nunc illis nunc aliis ascribitur, quia per hoc maxime unitas Ecclesie commendatur; cum nunc de prelatis ad subditos, nunc de subditis ad prelatos, transfertur. Propterea notandum quod superius in laude Ecclesie, in persecutione militanti, septem ordines electorum per septem membra corporis scribuntur. Huic uero Ecclesie in pace degenti, decem ordines prescripti assignantur; quia et illa septem donis Spiritus sancti armata pugnauit contra persecutores, et ista decem preceptis legis armata, contra uitia pro denario uite dimicat. Postquam sponsa filiabus Hierusalem, qualitatem dilecti exposuit, chorus filiarum Hierusalem respondit:

 uERS. 17.---Quo abiit dilectus tuus, o pulcherrima mulierum. Similitudo est a consodalibus, qui sollicite dilectum cum amica querunt. Filie Hierusalem, sunt Ecclesie uel anime imperfectorum; Hierusalem uero Ecclesia perfectorum. Ecclesie dicte sunt mulieres, quia pariunt filios spirituales. Pulchra est, que caret labe heresis; pulchrior, que floret studio bone actionis; pulcherrima, que fulget instantia predicationis. Dicunt ergo imperfecti ad perfectos, carnales ad spirituales, actiui ad contemplatiuos, subditi ad prelatos, indocti ad doctos: Quo abiit dilectus tuus, o pulcherrima mulierum. O Ecclesia spiritualium, fide et opere, quam maxime Deo placens inter Ecclesias, spirituales partus edentes, doce  nos quomodo queras quasi absentem, quem predicas ubique presentem; et si est presens, qualiter sit uidendus; et si absens, qualiter sit inueniendus; et queremus eum tecum fide et deuotione. Aliud est abire, aliud declinare: ille abit, qui in longinquum uadit; ille declinat, qui estum deuitans, in proximum locum, in umbram secedit. Christus corporaliter abiit, cum uidentibus discipulis celos ascendit; spiritualiter uero declinauit, cum de Synagoga in Ecclesiam per gratiam uenit. Hic uidendus est credendo, querendus orando, inueniendus bene uiuendo, cum scriptum sit: Celum et terram ego impleo . Queritur, quomodo Deus dicatur abire uel adire. Sciendum  est quod tres motus sunt: unus localis et temporalis, qui proprie est corporis, quod de loco ad locum per tempus mouetur; alter est temporalis, et non localis, qui proprie est spiritus, qui per tempus, non per locum mouetur, cogitando preterita uel futura; tertius est nec localis, nec temporalis, sed eternus, qui proprie est Dei, cum mouetur uolendo ad id faciendum, quod eternaliter statuit fiendum. Dicitur ergo Deus abire, cum indignis gratiam subtrahit; dicitur adire, cum gratiam suam largitur his quos dignos gratia sua fecerit. Et ibi non fit mutatio loci uel temporis. Item queritur cum Deus ubique sit totus, quomodo dicatur esse totus alicubi; quod enim est totum alicubi, illius pars nulla est alibi: omne quippe quod  loco continetur, tribus dimensionibus, scilicet longitudine, latitudine, altitudine per spatium distenditur, et sex circumstantiis uidelicet supra et infra, dextra et sinistra, ante et retro circumscribitur. Sed omnis dimensio et circumscriptio longe a Deo remouetur, qui spiritus esse scribitur. Sciendum uero quod tribus modis esse dicitur. Omne quippe quod est, aut est in loco localiter, uel in loco illocaliter, uel extra locum illocaliter. In loco localiter est corpus, quod locum sua mole occupat, et aliud eodem tempore ibi esse non sinit, ubi illud est; uerbi gratia, uinum in utre totum spatium interius occupat, et acetum non potest infundi, nisi uinum effundatur. In loco autem illocaliter est anima in corpore, que nullum locum ibi occupat; sed illud  illocaliter uiuificat, et sensificat, et non est opus ut recedat, dans locum cibo uel potui ut intreat. Extra locum uero illocaliter est Deus, in seipso simpliciter omnia loca continens equaliter, et omnia tempora circumcludens presentialiter. Igitur ubique est totus, quia est substantia, et ratio, et causa, locus, spatium, et terminus omnium. Respondet sponsa filiabus Hierusalem, scilicet ordo in Ecclesia docentium ordini discentium:



CAPUT uI.

uERS. 1, 2.---Dilectus meus, de Synagoga descendit per gratiam in me Ecclesiam, hortum suum, que fluentis Euangelii irrigata profero germina uirtutum, et uenit ad areolam aromatis, id est, ad cetum spiritualium, ubi est collectio bonorum operum,  ut pascatur in hortis, hoc est, delectetur de bonis operibus in Ecclesiis, fide et opere fructiferis, uel in claustris floribus uirtutum odoriferis, et lilia colligat, id est opera castorum in unitatem fidei congreget, et in uirtutibus candidos angelis associet. In me ergo horto suo non extra est querendus, et precipue in areolis aromatum, et in hortis, id est in claustris, in conuentu spiritalium, quia ego dilecto mco, subaudis preparo locum in me manendi humilitate et castitate, et dilectus meus preparat mihi apud se locum receptionis, qui pascitur inter lilia, id est delectatur intra sancta desideria castarum mentium, ibi est inueniendus. Ecclesia est hortus Christi a simili, quia sicut hortus profert uarios germinum flores, ita Ecclesia profert diuersos uirtutum  sectatores. In hunc hortum dilectus descendit, cum Christus in Ecclesia fidelibus per misericordiam condescendit, aut dona Spiritus sancti largiendo, aut peccata remittendo, aut petita tribuendo. Areola est terra in horto equis lateribus hinc inde composita, solerti fossatorio creberrime reuersata, superfluis graminibus expurgata. Et intelligitur claustralis uita confessione et penitentia a uitiis purgata, regularibus disciplinis semini uerbi Dei et uirtutibus adaptata, in qua crescunt uirtutum aromata, quorum odore delectatur Christus. Est etiam areola fidelis anima penitentia purgata, studio religionis planata; de qua redolent bonorum operum aromata, quibus pascitur sponsus. Sponsa  cum filiabus Hierusalem dilectum diu quesitum, in horto aromata et lilia colligentem reperit, quia Ecclesia Christum cum magno desiderio in Scripturis quesitum, in conuentu spiritalium studia castorum approbantem inuenit, quam ipse hac laude excepit:

uERS. 3.---Pulchra es, amica mea, suauis et decora, sicut Hierusalem, terribilis ut castrorum acies ordinata. Acies est equiuocum. Acies oculorum est pupilla oculi; acies armorum est acumen gladii; acies castrorum est agmen militum. Hoc est: O amica mea, cupiens scire secreta mea, tu pulchra es uoluntate et desiderio, quo me queris, et suauis uoce, qua alios ad querendum mutuis collocutionibus excitas, et decora, quia bonorum operum exempla  prebes, sicut Hierusalem, id est primitiua Ecclesia existens sub apostolis in Hierusalem, uel sicut Ecclesia fecit, que nunc est in celesti Hierusalem. Terribilis demonibus et hereticis, uel falsis fratribus conuersatione et disputatione, ut castrorum acies ordinata, contra hostes armorum instructione. Ecclesia est distincta tribus ordinibus, quod sunt doctores, continentes, coniugati, qui per Ne, Daniel et Iob sunt presignati. Ex quibus Ne arcam rexit in undis, Daniel continens fuit in aula regis, Iob curam rexit coniugis. Qui etiam in Euangelio notantur, ubi duo in agro, quod sunt doctores, duo in lecto, quod sunt continentes, duo in molendino, quod sunt coniugati scribuntur. In his singulis sunt acies uirtutum, armis instructe, in  castris Domini, scilicet in Ecclesiis, uel in claustris, contra agmina uitiorum ordinant, dum doctores hereticos, uel demones disputando impugnant, continentes sobrie uiuentes, contra impudicos dimicant; coniugati fide coniugali, et eleemosynis, tela luxurie deuitant; que acies sic instructe sunt terribiles, quia uite iustorum uidentur male uiuentibus horribiles. Graues sunt etiam eis ad uiuendum, et horrent consilia eorum ad audiendum. Similitudo est a militibus, qui semper sunt in castris parati ad resistendum hostibus. Castra Romanorum terribilia erant, quia totum mundum premebant, sed suauia non erant, quia ueram pacem non habebant. In Ecclesia autem nec terror suauitatem, nec suauitas aufert terrorem, que in terra celestem uitam agit, et  barbaros diuersarum nationum animos ad suum ritum, ut trahat, satagit. Per hoc quod dicit sponsus, pulchra es, amica mea, notatur quod regina, regio ornatu ad regem uenerit; per hoc quod dicit, terribilis ut castrorum acies ordinata, intelligitur quod armata multitudine comitata aduenerit. Quippe que cum Amana et aquilone pugnam iniit, adhuc contra guttas noctium pugnatura arma non deposuit. Designatur autem, quod Ecclesia, que persecutores patientia deuicit, hereses sapientia superauit, ornatum uirtutum in pace induit, sed tamen armis spiritualibus iugiter inuigilat, quibus falsis fratribus resistat. Cum autem sponsa inuenti dilecti pulchritudinem insatiabiliter intueretur, et claritatem  decoris eius stupefacta miraretur, dicit ei sponsus:

uERS. 4.---Auerte oculos tuos a me, quia ipsi me auolare fecerunt. Quasi dicat: Noli me in tantum in turba intueri, quia in aulam ibo, et ibi aspectum meum totum tibi fruendum prebebo; scilicet cum Ecclesia tota intentione dilectum in Scripturis querit, et eum pariter in creaturis inuenit, eius miram sapientiam in generibus et speciebus rerum stupefacta miratur, et hanc perfecte magno desiderio cognoscere conatur, sed ei dicitur: Auerte oculos tuos a me, hoc est, intelligentiam et intentionem oculos cordis, auerte a mea diuinitate, quia ipsi me auolare fecerunt, hoc est, ipsi oculi cordis tui uident in quantum omnem humanum et angelicum intellectum excedam. Quasi dicat: Sufficiat tibi quod me  experte uides in Scriptura, et in uisibili creatura. Et ne queras me ex toto in hac uita uidere, quod non poteris pre tua fragilitate, nec queras hoc consequi in uia, quod tibi dabitur in patria. Postea me totum uidebis, cum ad me in aula perueneris. Similitudo est ab aquila, que in alto uix uidetur, sed altius uolans non uidetur; ita Deus cum aliquantulum in contemplatione cernitur, subito ex oculis cordis eripitur, et omnem intellectum longe transcendere perpenditur. Oculos cordis in Deum figit, qui Trinitatem in personis, et unitatem atque equalitatem in essentia deitatis perfecte cognoscere querit; sed ipse ab oculis cernentis euolat, dum sibi incomprehensibile cernit quod uidere desiderat. Oculos ergo ab eo auertit, et ad creaturam hos flectit, dum hunc  in operibus creatis contemplari satagit, quem in essentia sua uidere non potuit. Non solum oculos tuos non auerte a me, sed etiam capillos a me cohibe.

Capilli sunt subtiles cogitationes, que ascendunt multiplices, sicut grex caprarum ascendit ad rupes, et hoc de Galaad, id est de Christo, qui est aceruus testimonii uel fortitudo martyrum. Cogitant enim de Christo, quomodo de massa peccatrice absque peccato potuerit concipi, quomodo absque uiro de sola uirgine nasci, quomodo impassibilis pati, et immortalis potuerit mori. Et inde ascendunt cogitationes ad deitatem, cum cogitant quomodo Christus sit imago Dei inuisibilis, Patri equalis, quomodo sit Dei sapientia, et Dei uirtus, et quomodo omnia per  ipsum facta sunt, quomodo omnia uerba uirtutis sue contineat, has cogitationes quasi capillos constringe, et altiora te ne quesieris, quia hoc ad plenum cognoscere non poteris.

uERS. 5.---Dentes etiam tuos a me absconde, qui sunt sicut greges ouium, qui ascendunt de lauacro. Dentes sunt acuti sensus, qui cibos Scripture exponendo comminuunt. Greges ouium, de lauacro ascendentes, sunt fideles de baptismo uenientes, qui alios lacte doctrine reficiunt, uel bonis exemplis uestiunt. Tonse uero oues sunt illi, qui omnia pro Christo reliquerunt. Quasi dentes exierunt, qui in exponendis Scripturis sensus acuunt, uolentes scire qualiter in gloria positi sint, qui baptizati innocenter  hic, ut oues uixerint, uel omnia pro Christo reliquerint. Dentes uero abscondunt, dum sensus ab hac cogitatione retrahunt, et hec in hac uita ineffabilia esse perpendunt.

uERS. 6.---Genas quoque tuas auerte a me, que sunt sicut cortex mali punici. Gene malis punicis comparate, sunt sententie de martyribus rubedine plene, que diligenter inuestigant, qualiter se martyres in illa uita habeant. Has genas auertunt, dum omnes sententie de talibus succumbunt, quia homini in hac uita incognoscibilia sunt hec omnia; ad illos dicta sunt, qui nimio desiderio statum beate uite inquirunt sed immensitate illius pressi a conatu suo deficiunt.

Sed hec anagogice dicta, allegorice etiam sunt dicenda.  Anagogice respicit ad uniuersam Ecclesiam; allegorice uero pertinet ad ordines Ecclesie. Per capillos ergo, et dentes, et genas, designantur tres ordines in Ecclesia, uelut tres acies contra hostes ordinate. Per capras uero et oues, et mala punica, exprimuntur uirtutes eorum. Rex itaque laudauit reginam, laudauit et agmina eius, quia Christus approbat uirtutes Ecclesie, et approbat opera membrorum eius, dicens : Capilli tui sicut grex caprarum, qui ascenderunt de Galaad. Capilli Ecclesie sunt coniugati, qui ei per fidem adherent ut capilli capiti: qui sicut grex caprarum de Galaad ascendunt dum per opera misericordie ad Christum tendunt. Galaad quippe dicitur aceruus testimonii, et significat Christum, in quem testes eius uel martyres  coaceruantur. De hoc monte capre apparent, dum fideles Christi exemplo aspera mundi subeunt, per que ut capre ad alta celorum scandunt. Dentes tui sicut greges ouium que ascenderunt de lauacro: dentes Ecclesie sunt doctores, qui cibum sacre Scripture conterunt, et in corpus Ecclesie mittunt. Hi sunt sicut greges ouium, quia innocenter uiuunt, et proximos lacte doctrine nutriunt, et eos bonis exemplis uestiunt. Que oues ascenderunt de lauacro, ut tondeantur; ita isti de baptismate loti a peccatis ascendunt ad uirtutes, et relinquunt terrena, ut nudi Christum sequantur. Et he omnes oues sunt gemellis fetibus, quia doctores pleni sunt operibus gemine caritatis. Et sterilis non est in eis ouibus, quia nullus est in doctoribus uacuus in bonis  operibus. Sicut cortex mali punici gene tue. Gene Ecclesie sunt continentes, peccare erubescentes; que sicut cortex mali punici, nimium rubicundi: quia non solum de propriis, sed etiam casti erubescunt de peccatis alienis. Ita appares exterius coram hominibus absque oculis tuis, id est absque caritate, que latet coram me interius. Postquam rex acies armatas laudauit, in laudem regine prorupit, dicens:

uERS. 7, 8, 9.---Sexaginta sunt regine, et octoginta concubine, et adolescentularum non est numerus, una est columba mea, perfecta mea, una est matri sue, electa genitrici sue. Salomon rex sapientissimus et ditissimus erat amator mulierum feruentissimus;  hic habuit trecentas reginas, et trecentas concubinas, inter quas reginas, ut creditur, erant sexaginta nobiliores, et aliis digniores, quas ad comparationem aliarum, solas uocat reginas quas et hic mysterii gratia introducit. Et iterum inter concubinas octoginta aliis digniores genere et gratia, quas solas hic significationis gratia ponit. Porro inter reginas erat una aliis prestantior, et generositate et dignitate, que regina reginarum dicebatur, que filia Pharaonis non incongrue fuisse putatur, quam hic etiam ad litteram laudare creditur: hanc coronatam procedentem regine, et concubine, et filie laudauerunt, dicentes: Que est ista que progreditur quasi aurora consurgens, pulchra ut luna, electa ut sol, terribilis ut castrorum acies ordinata.  Per hoc intelligitur cum multitudine armatorum processisse; leguntur enim cum aureis scutis, regem et reginam semper precessisse; et superius scribuntur sexaginta fortes armati lectum Salomonis custodisse.

His omissis allegoria ad medium deducat. Dauid, qui semper fuit in bellis, expressit figuram Christi, hic pro Ecclesia pugnantis. Salomon uero, qui semper fuit in quiete pacis, gessit figuram Christi in celis regnantis, qui templum fecit, in quo reginam austri recepit, quia Christus domum in celis preparat, in qua Ecclesiam recipiat. Salomon, quod sonat Pacificus, est Christus, Pater futuri seculi, Princeps pacis, et eius pacis non erit finis. Salomon erat amator mulierum multarum, et Christus est  amator multarum animarum: hic habet sexaginta reginas, et octoginta concubinas, hoc est, omnes animas perfectorum in contemplatiua uita, et omnes animas imperfectorum in actiua uita. Hi quippe duo numeri pro mysterio ponuntur in hoc Cantico, quorum unus est perfectus, alius imperfectus, et significant perfectos et imperfectos in Ecclesia. Sexagenarius etenim perfectus est, quia constat suis partibus. ut superius dictum est, et significat perfectos. Octogenarius uero est imperfectus, quia non completur suis partibus, et ideo significat imperfectos. Sexagenarius quoque per senarium et denarium multiplicatur, quia sexies decem, aut decies sex, fiunt sexaginta. Qui numerus significat omnes qui perfecti sunt in sex  operibus Euangelii, et in decem preceptis legis; horum anime dicuntur regine, quia sponsum Christum pro celestibus diligunt, et eterni regni coheredes esse. Octogenarius autem numerus per octonarium et denarium multiplicatur, quia octies decem, uel decies octo, fiunt octoginta; qui numerus designat carnales, Decalogum legis propter seculares dignitates, et diuitias seculi obseruantes; qui in quatuor plagis mundi, et in quatuor elementis continentur.

Et ideo horum anime dicuntur concubine, quia sponsum non pro regno diligunt, sed ei pro temporalibus seruiunt. Adolescentule sunt anime per totum mundum in Christo renate; adhuc in fide rudes,  et lactis doctrine egentes; harum non est numerus apud homines ut reginarum et concubinarum, quia soli Deo cognitus est numerus electorum in superna felicitate locandus; uel ideo adolescentularum non est numerus, quia in numero reginarum et concubinarum non computantur que sacramentis sponsi non renouantur. Easdem autem uocat adolescentulas, quas superius filias Sion uel Hierusalem nominauit, que cum regina nunc ad regem uenerunt, et cum rege laudibus eam exceperunt. De qua subditur. Una est columba mea, perfecta mea. Quod est dicere: Diuersi quidem sunt ordines electorum, ex quibus quedam regine, quedam dicuntur concubine, quedam adolescentule; sed licet tot sint regine in spiritualibus, tot concubine in carnalibus,  tot adolescentule in paruulis; tamen ex his omnibus est una catholica Ecclesia, que est reginarum regina: columba mea, quia septem donis Spiritus sancti per me plena, perfecta mea quia per me omnibus uirtutibus, omnibus carismatibus in omnibus ordinibus suis repleta: et ideo est una, subaudis heres, matris sue, celestis Hierusalem, et una electa genitrici sue gratie, que de mundo eam elegit, et supernis ciuibus sociauit. uiderunt eam filie, et beatissimam predicauerunt. Que superius dicte sunt adolescentule, quia in Christo renate, nunc dicuntur filie, quia heredes erunt matris Ecclesie. He reginam uiderunt, quia Ecclesiam in cunctis ordinibus, donis Christi repletam, et uirtutibus ornatam respexerunt; et ideo beatissimam predicauerunt, quia post tot gratiarum munera ad eternam beatitudinem  eam uocari audierunt. Beata erat Ecclesia, que de idololatria ad fidem Christi est uocata; beatior, quando uariis donis Spiritus sancti est ditata; beatissima erit, quando in summa beatitudine angelis associata Deum uidebit. Regine etiam et concubine, hoc est spirituales et carnales, mirando et predicando magnalia Dei, laudauerunt eam, dicentes:

uERS. 9.---Que est ista que progreditur quasi aurora consurgens: Id est, quam gloriosa est ista, tot uirtutibus, tot donis glorificata, que ex omnibus mundi partibus, fide, et opere, et predicatione, ad Christum progreditur quasi aurora consurgens sub apostolis. Sicut enim aurora surgens, tenebras noctis depellit, solem mundo inducit, sic Ecclesia nascens,  tenebras ignorantie repulit et solem mundo dictis et exemplis induxit. Pulchra ut luna sub per secutoribus; quia a uero sole illustrata, noctem seculi Euangelica luce perfudit; electa ut sol, in pace sub religiosis, quia imaginem ueri Soli in se representat, ambulans in omni iustitia, et sanctitate et ueritate. Et in his omnibus terribilis ut castrorum acies ordinata, quia in omnibus ordinibus suis, et in omnibus temporibus erat premunita spiritualibus armis, ut nulla aduersitate posset cohiberi, quin in se premonstraret pulchritudinem lune in nocte laboriose actionis, et solis imaginem in spe retributionis. Aliter Ecclesia erat aurora ante legem, luna sub lege, sol sub Euangelio, acies castrorum sub antichristo. Hec erat aurora in prophetis, luna in seculi  dignitatibus, sol in sapientibus. Similiter est ipsa aurora in coniugatis, luna in continentibus, sol in doctoribus, acies ordinata in omnibus. Sic est nichilominus aurora in pueris, luna in iuuenibus, sol in senibus, acies castrorum in singulis contra demones et falsos fratres.

Queritur cur toties in hoc Cantico amantium introducantur castra pugnantium. Hoc ideo fit, quia sicut milites peracta militia sponsas ducunt, ita fideles anime post militiam huius uite sponsi sui Christi amplexus adeunt. Et humana natura de paradiso expulsa toto tempore huius uite pugnando laborat, ut ornatum suum recipiat, quo coronam regni promissam percipiat. Post sudorem quippe  certaminis, dabitur corona laudis. Et hoc summopere notandum, quod duodecies a sponso uel a sponsa est pugnatum. Sexies ante Christi aduentum, et iterum sexies post Christi aduentum. Primum bellum fuit in aula inter tyrannum et imperatorem, et inter utriusque principes et potestates; quando tyrannus imperium inuasit, et similis Altissimo esse uoluit. In hoc bello regina, scilicet angelica natura, tyranno diabolo consensit, et cum illo eternum exsilium subiit. Nam uictus a rege Deo cum omnibus suis de aula celi cecidit, et carceris inferni supplicium subiit. Secundum bellum fuit sub gigantibus inter filios Dei et filias hominum, id est inter posteros Abel et progeniem Cain, quod ceptum est ab Abel et Cain et terminatum est in diluuio:  In hoc bello signifer sponse Abel cecidit, sed tamen uictor coronam promeruit. Tertium bellum fuit sub edificatoribus turris, inter liberos et seruos, quod cepit a Sem et Cham, et finitum est in diuisione linguarum. Quartum bellum fuit sub patriarchis, inter circumcisos, quod cepit ab Abraham et Pharaone, et terminum habuit in subuersione exercitus Pharaonis in mari Rubro. In hoc bello persecutus est Ismel Isaac, Laban Iacob, fratres Ioseph, Aegyptii Isrel. Quintum bellum fuit sub data lege, inter Dei cultores et gentiles, quod ceptum est a Iosue et Amalec, et finitum est sub pacifico regno Salomonis. Sextum bellum sub regibus et prophetis, inter Iudeos et Isrelitas, uel inter Babylonios et Iudeos; quod cepit a Roboam et Ieroboam, et terminatum  est sub Augusto tempore pacis. In hoc bello omnes duces primitiue Ecclesie, scilicet Prophete ceciderunt, et tamen palmas uictorie receperunt.

Sub gratia uero primum bellum fuit inter sponsum et adulterum, uidelicet inter Christum et diabolum quod ceptum ab Herode, et pueris, et finitum est in destructione idololatrie, et uocatione gentium. In hoc bello sponsus cum adultero duellum iniit, quando eum in die belli, id est, in Parasceue cuspide crucis transfixit, moxque duces exercitus sui misit, qui ciuitates iniuste a tyranno possessas, cum populo reciperent, quia Apostolos per orbem misit, qui uicos, castella, ciuitates, a diabolo per idololatriam obsessas, ad fidem ueri Regis, Christi, reuocarent. Secundum bellum fuit sub persecutoribus,  inter Christianos et paganos, quod cepit a Petro et Nerone, uel Simone Mago, et finem habuit sub Constantino. In hoc bello signifer regine Stephanus cecidit, omnesque duces eius, scilicet apostoli corruerunt, nec non omnis exercitus martyrum succubuit, et coronam uite promeruit. Tertium bellum fuit sub confessoribus, inter hereticos et catholicos, quod cepit ab Ario et Alexandro episcopo, et finitum est in Constantinopolitano concilio. In hoc bello Athanasius, Hieronymus, Augustinus, et alii quamplures clari fuerunt, qui milites Christi preclaris armis instruxerunt.

Quartum bellum nunc geritur sub religiosis, inter ueros et falsos fratres, quod quidem cepit a Iuda et  Petro, sed maxime inualuit, quando claustralis religio institui cepit; finietur autem sub Antichristo, uel potius in fine mundi

Quintum bellum erit sub Antichristo, quod incipiet a predicatione Elie et Enoch, et finietur in morte Antichristi. In hoc bello corruent duces regine, Elias et Enoch, et omnis exercitus martyrum, et ipse dux et caput malorum Antichristus. Tunc Sunamitis regine Austri confederabitur, et Mandragora eis associabitur

 Sextum bellum erit inter regem glorie, et regem superbie, inter angelos et homines. In hoc bello rex Christus cum uniuerso exercitu angelorum adueniens, hanc Babyloniam ciuitatem diaboli comburet; ipsum hostem cum omnibus suis in stagnum ignis et sulphuris precipitabit, et sponsam suam gloria et honore peracto bello coronabit, et in thalamo glorie collocabit, sibique copulabit, quia seipsum ei talem, qualis est, patri equalis, manifestabit.



TRACTATUS TERTIUS.


 Expositio precedens retulit reginam Austri tria bella pro corona gessisse. Unam contra Amana, aliud contra aquilonem, tertium contra guttas noctium, ac uictricem ad regem coronandum uenisse; et in comitatu sexaginta reginas, et octoginta concubinas, et innumerabiles adolescentulas habuisse, hancque a rege fauorabiliter susceptam fuisse. Que de castris acies ordinatas produxit; insignia belli auroram, lunam et Solem protulit; ipsa cum uniuerso comitatu suo triumphatura processit. Porro uexillum aurore sanguineo colore aciem martyrum precessit, que contra agmen persecutorum certamen iniit, quorum dux Amana fuit. uexillum autem lune candido splendore aciem confessorum preibat, que contra agmen hereticorum se armauerat,  quorum princeps aquilo fuit. uexillum uero solis igneo fulgore aciem sapientium antecessit, que arma contra agmen falsorum fratrum, qui gutte noctium sunt, sumpsit.

Sequens autem expositio refert nouam sponsam de occidente aduenisse, et hanc regem magnifice suscepisse. Regina namque austri cum suis triumphante, et cum rege tripudiante, ecce paranymphi, Elias et Enoch, Sunamitem in quadriga Aminadab, cum multis millibus adducunt; quam regine et concubine nec non adolescentule cum ipsa omnium regina maximo plausu excipiunt, et in hortum nucum, cum magno iubilo, regi deducunt, de cuius aduentu rex hilaratur, et hoc carmen ei modulatur.

uERS. 10, 11.---Descendi in hortum nucum, ut  uiderem poma conuallium. Postquam enim in fine mundi plenitudo gentium ad fidem Christi intrauerit, tunc etiam Synagoga per predicationem Elie et Enoch fidem Christi suscipiet, quam ipse hac laude excipiet. Descendi in hortum nucum, hoc est, formam serui assumpsi, et ueni in mundum, ut uiderem poma conuallium, id est ut remunerarem opera humilium. Quasi dicat Synagoge ad fidem uenienti: Merito uenis ad me, qui ego ueni prior ad te, quando de celis descendi in Iudeam que erat hortus nucum, id est habitatio fidelium, quod exterius patiuntur amaritudinem tribulationis, interius habent dulcedinem per spem remunerationis. In nuce tria notantur,  cortex exterior, qui est amarus, testa interior, que est dura, et enuclear quod est dulce. Cortex sunt hi, quibus amara sunt uitia; testa, qui frangunt corpus uigiliis et ieiuniis; enuclear uero, spiritales uiri. Ideo autem descendi in hortum nucum, id est, in Iudeam, ut uiderem poma conuallium, id est, opera populi in Ierusalem habitantis, que conuallis dicitur, quia inter regna gentium quasi inter montes erat posita. Et inspicerem si floruisset uinea, hoc est, si in fide florentes proferret Synagoga, que uinea Domini est dicta; quam ipse de Aegypto transtulit, et in Iudea plantauit. Et uiderem si germinassent mala punica, hoc est, si aliqui per fidem optarent proprio cruore perfundi. Et si ista ibi non inuenirem, eos talia facere docerem;  sed ipsi me repulerunt, insuper contumeliis affectum occiderunt.

Ad que uerba Synagoga turbata respondit: Nesciui, subaudis ista; ideo feci talia. Quando uidi te inter homines ut hominem conuersantem, nesciui te Deum fuisse: quando uidi te inter latrones pendentem, nesciui te Saluatorem; quia si te Dominum glorie sciuissem, nunquam te crucifixissem. Sed tu excecasti me, ut salutem humani generis per me operareris, et ideo nesciui quid feci: quia anima mea conturbauit me propter quadrigas Aminadab, hoc est, animalitas mea fecit me diffidere propter Euangelicam doctrinam, que me a circumcisione a Deo data, et a legalibus ceremoniis prohibuit, et baptisma atque alia noua instituta docuit. Tria sunt in homine,  caro, animalitas, spiritus. Caro est pondus et aggrauatio; animalitas libitum carnis secundum quod uiuimus, et nichil ueri sapimus; spiritus est qui iustificat; Azoti contra filios Isrel pugnauerunt, quibus deuictis arcam Dei rapuerunt. Quapropter diuina ultione percussi in posteriora; a diis consultis responsum acceperunt, quod ah illa infirmitate non possent liberari, nisi arcam remitterent, que tunc imposita quadrigis reducta est in domum Aminadab sacerdotis. Quadriga Christi est Euangelium; quatuor rote, sunt quatuor euangeliste, qui circa finem mundi per totum mundum current. Arca est Christi humanitas; manna in arca est Christi diuinitas.  Arca est ducta in Allephylos, et Christus ductus est ad gentes per apostolos. Arca est reducta in quadrigis in Iudeam, et Christus in fine mundi reducetur per Euangelia in Synagogam. De domo Aminadab reducta est per Dauid in Ierusalem. Aminadab dicitur spontaneus populi mei, et est Christus sponte oblatus pro peccatis populi, cuius domus fuit Ierusalem, de qua eum pater transtulit in celestem Ierusalem. Quadriga huius Aminadab, ut dictum est, sunt quatuor Euangelia, propter que conturbata est synagoge anima, quia animalis sensus eius multum cepit perturbari, quando per mundum audiuit Euangelium Christi predicari; sed in hac quadriga tunc uehit, quando per euangelicam doctrinam ad fidem Christi perducetur. Noua ergo sponsa presentiam  regis ferre non ualuit, quem post multa probra morte turpissima condemnauit; et ideo a facie eius cepit abire, sed chorus reginarum et filiarum Ierusalem reuocat eum, dicens:

uERS. 12.---Reuertere, reuertere, Sunamitis, reuertere, reuertere, ut intueamur te. Scilicet Synagoga, postquam Christum regem occidit, sub eius dominio esse erubuit; sed uox predicatorum reuocat eam, dicens: Reuertere, reuertere Sunamitis. Sunam est ciuitas, in qua Eliseus mortuum suscitauit, et significat mundum, in quo Christus suscitauit genus humanum. Sunam autem dicitur captiuitas; inde dicitur Sunamitis captiua, et intelligitur Synagoga a diabolo in perfidia captiua. Dicitur etiam Sunamitis coccinea sanguine Christi redempta. Huic dicitur a  predicatoribus Euangelii quater reuertere, scilicet a quatuor plagis mundi; ab errore perfidie ad fidem Christi conuertere, uel reuertere ad Redemptorem tuum te uocantem, te suscipere uolentem, in eum credendo; reuertere ad eum, illum diligendo; reuertere ad eum eius precepta operando; reuertere ad eum, promissam uitam ab eo sperando; ut intueamur te, id est, ut imitemur te. uel reuertere per quatuor Euangelia, reuertere per quatuor uirtutes, ut conuersationem tuam intuentes laudemus Dominum; Iudei namque in fine mundi conuersi, tante conuersationis erunt, quod Ecclesia admirabitur, et eius exemplo utetur; conuertentur enim per Eliam et Enoch ad uesperam mundi, et famem patientur uerbi Dei ut canes, et circuibunt Ecclesiam ciuitatem Dei, audire  a Christianis uerbum Domini, et uiuent iisdem institutis ut olim Ecclesia sub apostolis. Ad hanc uocationis uocem Sunamitis ad regem est regressa, et ab eo in gratiam est recepta; que mox instituit in laudem eius choros canentium, et castra contra hostes pugnantium. Conuersa namque Synagoga protinus in omni loco Christum laudabit, ubique contra uitia pugnabit. Unde rex dicit ad reginam Sunamitem intuentem eius ornatum et mirantem:



CAPUT uII.

uERS. 1.---Quid uidetis in Sunamite nisi choros castrorum? Choros castrorum dixit propter choros cantorum. Chori castrorum sunt agmina militantium, pro uictoria cantantium, et intelliguntur turme  credentium, contra uitia pugnantium, et pro uictoria exsultantium. Est autem chorus equiuocum: Chorus est mensura triginta modiorum, de qua in Euangelio dicitur centum choros tritici . Chorus etiam est uentus. Chorus quod est musicum instrumentum. Chorus nichilominus est locus psallentium. Chorus item est multitudo canentium. Quasi dicat: O Ecclesia, nil aliud uidebis in Synagoga ad me conuersa, nisi choros mihi laudem canentium, et castra pro ueritate pugnantium. Erit enim tunc tale tempus, quale non fuit ab initio mundi, scilicet persecutionis, tribulationis, et erroris. Surgent quippe tunc pseudoprophete, et facient tanta signa et prodigia, ut in errorem quique etiam doctissimi ducantur. Insuper dux et caput omnium  malorum antichristus, homo peccati, filius perditionis, qui extollitur super omne quod dicitur Deus, aut quod colitur, ostendet se in omnibus signis, et prodigiis mendacibus, id est, ad nullam utilitatem ualentibus, tanquam sit Deus, quibus electos tentabit, et non consentientes omnibus penis cruciabit. Denique ut Daniel et Apocalypsis testantur, cum decem regibus Ecclesiam impugnabit, contra quem hec Sunamitis bellum suscipiens, decem ordines iustorum, quasi decem legiones in castris ordinabit, quibus spiritualibus armis instructis, bellum cum eo inibit: quos ordines rex enumerat, dum decem membra Sunamitis laudat, quia opera se laudantium, et pro iustitia pugnantium approbat, dicens.

 Quam pulchri sunt gressus tui in calceamentis, filia principis, subaudis Dauid, cuius filia erat Synagoga. Princeps Ecclesie est Christus, cuius filia est Sunamitis, per fidem et regenerationem; huius gressus sunt bone affectiones, quibus graditur de uirtute in uirtutem qui sunt pulchri bona operatione, et hoc in calceamentis, id est in Apostolorum exemplis.

Calceamenta quippe fiunt de pellibus mortuorum animalium, et sunt exempla iustorum in Christo mortuorum. Ecclesia est corpus Christi, cuius membra sunt ordines iustorum. Similitudines uero rerum uirtutes eorum. Per gressus ergo, scilicet per pedes conuerse synagoge, notatur primus ordo iustorum; in eo sunt agricultores, qui quasi pedes corpus portant, dum rebus necessariis Ecclesiam  sustentant. Hi calceamentis incedunt, dum secundum exempla iustorum uiuunt, et hi in prima acie antichristo resistunt, dum eo contempto, uitam cum rebus pro Christo amittunt

Secundus ordo, iustorum, in eo sunt coniugati, qui per iuncturam femorum designantur, unde subditur: Iunctura femorum tuorum sicut monilia, que fabricata sunt manu artificis. Femur femoris est uirorum, femen feminis est mulierum. Per iuncturam feminum fecunditas prolis accipitur per monilia, ornatus et munimen; per manum artificis, excellentia operis. Dignius est enim opus ipsius artificis, quam discipuli discentis. Iunctura feminum synagoge sunt sicut monilia, quia coniugati  in ea femora coniuncti; ipsi et filii, quos generant, Ecclesiam fide et operatione ornant, ut manus artificis fecit, id est, ut operatio Christi docuit. uel iunctura femorum est concordia duorum populorum, scilicet Iudaici et gentilis in una fide Christi, quos sacramenta Christiana coniungunt, et filios spiritales gignunt. Que iunctura est sicut monilia, quia concordia illorum ita conuenit, sicut duorum Testamentorum congruit; quod utrumque istam coniunctionem predixit. Que monilia fabricata sunt manu artificis, quia ut duo Testamenta, que Ecclesiam exemplis sanctorum, ut monilia, ornant, et sententiis contra hereticos muniunt, composita sunt a Deo Patre omnium artifice, per Filium, qui est manus eius, per quem fecit omnia; in quo opere  ignis erat Spiritus sanctus. Ita iunctura, id est, corda illorum ornat Synagogam, et munit contra seuitiam Antichristi. Que iunctura facta est manu artificis, id est coniunctio illorum populorum ordinata est consilio Christi, qui solus nouit, cur usque ad illud tempus Iudeos excitauerit. Tertius ordo sunt delicati et molles, qui umbilicum notant, de quibus subditur:

uERS. 2.---Umbilicus tuus crater tornatilis, nunquam indigens poculis. Umbilicus est molle membrum, et est media pars hominis, qui habet supra sex partes; que sunt, caput, oculi, nasus, os, collum, pectus, septimus est umbilicus. Inferius habet sex; que sunt, pes, tibia, crux, coxa, femur, uenter; septimus est umbilicus, qui significat illos, qui  per septem opera misericordie aspirant ad septenarium requiei, que dabitur per septem dona Spiritus sancti. Hi sunt ut crater tornatilis, nunquam indigens poculis, id est semper plenus poculis, qui sunt caritate tornati, exercitio uirtutum plantati, poculis doctrine semper pleni, unde sitientes iustitiam possint abunde inebriari. Hoc ideo dicitur, ut si molles, id est imperfecti, in Synagoga tales erunt, quales perfecti in ea credendi sunt?

Quartus ordo sunt uxorati, uel hi qui utuntur hoc mundo, tanquam non utantur, qui per uentrem demonstrantur, de quibus protinus subinfertur. uenter tuus sicut aceruus tritici uallatus liliis. Per uentrem spiritualis generatio, per aceruum tritici, eleemosynarum  largitio exprimitur? triticum pro omni frumento posuit, scilicet speciem pro genere. uenter Synagoge est sicut aceruus tritici, quia que in ea possessores mundi habent, spirituales partus per eleemosynarum largitionem edunt, et dum bona opera cumulant, quasi triticum in unum cumulant siue coaceruant, qui aceruus est, uallatus liliis, id est munitus uirtutibus. ualli dicuntur sudes, quibus aceruus uallatus stat ne cadat. Aceruus ergo tritici liliis uallatur, dum largitio eleemosynarum candore uirtutum circumdatur, que facile uento humane laudis dissipatur, nisi aliis uirtutibus fulciatur.

Nota quod superius posuit poculum, hic uero triticum, quia illi sitientes iustitiam inebriant, isti esurientes iustitiam satiant, dum triticum uerbi Dei  aliis dispensant. Sed hi bene faciunt, qui utrumque, scilicet cibum et potum, indigentibus corporaliter impertiunt. Et notandum, quod aceruus in imo est latior, in summo angustior, quia multi sunt, qui eleemosynas tribuunt, pauci qui possessiones relinquunt. Quintus ordo est doctorum, qui per ubera notantur, de quibus dicitur:

uERS. 3.---Duo ubera tua, sicut duo hinnuli gemelli capree, quasi dicat, hi qui lactati sunt lacte uberum tuorum, uel qui instructi sunt doctrina utriusque legis doctorum, sunt sicut duo populi, ex Iudeis et gentibus, sub apostolis conuersi, qui fuerunt hinnuli, quia ad studia religionis ascendentes. Gemelli, quia in gemina dilectione feruentes, filii capree bonas herbas a noxiis eligentes, id est Ecclesie  malos a bonis discernentes. Caprea a canibus insecuta, de rupe se precipitat, et premittit cornua, ne corpus ledatur, ita Synagoga conuersa, a persecutoribus insecuta, terrena contemnit, corpus ad supplicium dabit, ne anima ledatur.

Huius filii per ubera eius lactati erunt hinnuli, scilicet in Christo renati, in fide et caritate gemelli, estum uitiorum fugientes, et ad martyrium pro Christo currentes. Sextus ordo est religiosorum, qui per collum exprimuntur, de quibus subditur:

uERS. 4.---Collum tuum sicut turris eburnea, hi sunt spirituales, qui Sunamitem Christo uerbis et exemplis coniungunt, et quia ut collum, caput et corpus coniungunt, sunt sicut turris eburnea, id est  sicut elephas, inexpugnabiles in uirtutibus. Solent elephantes turres portare, de quibus pugnatur, ut in libro Machabeorum legitur; ita spirituales uiri sacram Scripturam, quasi firmam turrim portant, ex qua contra hostes regni Dei pugnant. Sed et per ebur castitas illorum intelligitur, sicut illud animal caste nature esse perhibetur.

Septimus ordo illorum est, qui prelati dicuntur, qui per oculos notificantur, de quo hic sequitur: Oculi tui sicut piscine in Hesebon, que sunt in porta filiorum multitudinis. Hesebon est ciuitas, unam tantum habens portam, in qua est fons unus, qui efficit multas piscinas, in quibus egredientes urbem abluunt se, et que abluenda sunt eis, et nemo potest ingredi ciuitatem, nisi per eas.  Hesebon dicitur cingulum meroris, et intelligitur Ecclesia, que ad se uenientes cingit merore penitentie; qui etiam non possunt intrare per eam, nisi per portam fidei, et per fontem baptismatis, qui licet multa loca repleat, tamen unus baptismus est. Oculi Synagoge sunt sicut piscine in Hesebon, id est prouisores eius, presbyteri sunt sicut prelati Ecclesie, qui sunt pleni fluentis doctrine, et qui infideles predicando ducunt per portam fidei, et per fontem baptismatis in Ecclesiam, in qua est meror penitentie, et potant eos aqua sapientie. Que piscine sunt in porta filiorum multitudinis, id est in introitu Synagoge ad Christum, que est filia multitudinis gentium, quia multiplicitas gentium generabit  Synagogam per Euangelium quasi filiam, et piscine sacre intelligentia perfundet eam.

Octauus ordo est discretorum, qui per nasum innuitur, de quo hic scribitur: Nasus tuus sicut turris Libani, que respicit contra Damascum. Rex sapientissimus Salomon fecit in Libano delectationis gratia turrim altissimam, de qua prospiceret contra Damascum, que est metropolis Syrie, cuius habitatores impugnabant hanc turrim. Ibi etiam, ut fertur, est Abel occisus, et ideo dicitur sanguinem habens uel sitiens, quia ibi in primis terra aperuit os suum, et bibit humanum sanguinem. Libanus dicitur candidatio, et significat Christum, qui in se credentes facit candidos, in baptismate, siue in uirtutibus. Turris, in hoc monte posita, est Ecclesia, doctoribus  et Scripturis munita: hec contra Damascum, id est contra diabolum, humanum sanguinem sitientem respicit, ut eius insidias preuideat, et suos ciues per cautelam muniat. Nasus Synagoge est sicut turris Libani, id est discreti, in ea sunt sicut sapientes in Ecclesia Christi, qui sicut nasus odores et fetores discernit, ita ueros a falsis Christianis secernunt, et qui sunt firmi et muniti contra insidias diaboli, et uigilanti cordis intuitu contra Damascum, id est contra diabolum respiciunt, ut hostes ab eo immissos, id est uitia, declinent. Nonus ordo est summorum pontificum, qui per caput figuratur, de quo subditur:

uERS. 5.---Caput tuum ut Carmelus. Carmelus est mons, in quo habitauit Eliseus, in quo uidit  igneos currus, et equites, scilicet angelicum exercitum, sibi in adiutorium missum; et dicitur scientia circumcisionis, uel sitiens circumcisionem, et significat altam contemplatiuam uitam in Ecclesia, in qua habitat uerus Eliseus Christus, quod dicitur Domini salus; in qua sunt angelici exercitus, ut ferant ei auxilium contra hostes suos, et que habet scientiam spiritualis circumcisionis, ut circumcidat se a uitiis, et sitit circumcisionem peccatorum, respuens circumcisionem Iudeorum. Caput ergo Synagoge est, ut Carmelus, id est pontifices eius sunt, ut pontifices Ecclesie, qui habent scientiam circumcisionis, ut uitia resecent, non carnem ut Iudei detruncent.

 Decimus ordo est principum eum defendentium, qui per comas capitis notantur; de quibus mox sequitur. Come capitis tui sicut purpure regis, iuncta canalibus. Populi Tyri et Sidonis lanam, unde debent facere purpuram, id est regiam uestem, ligant in canalibus, et superfundunt sanguinem conchyliorum, et intingunt eam. Conchylee quippe maris, ferro circumcise lacrymas purpurei cruoris emittunt, quibus collectis tinctura purpurei coloris efficitur, unde lana intingitur, ut indumentum regis efficiatur.

Come caput ornant et muniunt, purpura autem est, indumentum regum. Come in hoc loco significant principes in Ecclesia, qui sacerdotium quasi caput ornant, et muniunt iustitia ut armis.

 Purpura, que fit de sanguine piscis, est passio Christi ut piscis in igne crucis assi, in salo seculi hamo nostre mortis capti. Canalis est affluentia Spiritus sancti, uel cor uel conscientia. Come ergo capitis Synagoge, id est, principes eius sacerdotio adherentes, sunt sicut principes Ecclesie; qui eam ornant et muniunt. Qui sunt sicut purpura regis; quia exemplo passionis Christi feruorem proprium pro Christo fundunt, ut uestis Christi regis fiant, que purpura est iuncta canalibus, quia passio Christi fixa est in illorum cordibus per affluentiam sancti Spiritus: uel iuncta est canalibus, hoc est, posita iuxta dona sancti Spiritus.

Ideo sponsus singula membra sponse laudat, quia Christus singulos ordines conuerse Synagoge  in fide et opere ad remunerandum approbat.

Et notandum, quod laus sponsi a capite cepit, et usque ad crura descendit; laus uero sponse a pedibus cepit, et usque ad comas capitis ascendit; quia Christus deorsum ad terras descendit; Ecclesia uero a terris ad celum ascensura erit.

Sed et hoc notandum; quod ibi superiora et digniora membra laudantur; hic uero inferiora et debiliora, quia quique perfecti per Christi exempla ad alta uirtutum consurgunt; infirmi uero et imperfecti per doctrinam Ecclesie in bonis proficiunt.

Preterea notandum quod sicut Ecclesia decem ordines iustorum, quasi totidem acies contra Amana, id est diabolum principem persecutorum producit: ita Synagoga decem ordines iustorum, quasi  totidem acies contra Antichristum, principem malorum, producet; quia utraque armis Decalogi pugnat pro denario premii.

Per denarium quippe notantur decem status Ecclesie, quorum quinque erant ante aduentum Christi, quinque post eius aduentum.

Primus status fuit sub data non scripta lege in paradiso, que dixit, non comedas ne moriaris, quam si seruasset, nunquam legi mortis succubuisset; sed preuaricatrix huius legis facta est mortalis.

Secundus status eius erat sub naturali lege, que dixit: Quod tibi non uis fieri, alteri ne feceris, hic status erit ab Adam usque ad Abraham; in quo statu una lingua, et uno diuino cultu utebatur.

 Tertius erat sub circumcisione, ab Abraham usque ad Moysen, in quo statu orta est diuersitas linguarum, et cultura idolorum, et sub hoc erudiebatur ad religionem figuris patriarcharum.

Quartus erat sub scripta lege, a Moyse usque ad Dauid uel Salomonem; sub quo statu tabernaculo, et mysticis sacrificiis ad futura instituebatur.

Quintus erat sub scriptis prophetarum, a Dauid usque ad Ioannem Baptistam; in quo lex et prophete cessabant; sub quo statu prophetica doctrina ad meliora informabatur.

Sextus erat sub Euangelio, sub quo ab ipso sponso Christo et paranymphis apostolorum, ad nuptias Agni inuitabatur, et per donum Spiritus sancti, scientia omnium linguarum fruebatur.

 Septimus erat sub martyribus, sub quo a persecutoribus impugnabatur; et pro patientia quotidie coronabatur.

Octauus erat sub confessoribus, sub quo ab hereticis et schismaticis multimodis uexabatur, sed scriptis sapientium ad rectam fidem imbuebatur.

Nonus nunc est sub religiosis, sub quo a falsis fratribus et hypocritis deterius molestatur, quam a publicis hostibus, paganis uel Iudeis; sed multitudine claustralium quam maxime adornatur.

Decimus erit sub Antichristo, sub quo exterius cruciatu corporis, interius fallacia signorum tentabitur, sub quo etiam statu Sunamitis et Mandragora ad reginam austri conueniunt, et simul aduenientem sponsum excipiunt.

 Hec de Synagoga quasi historice dicta sunt: nunc de Ecclesia sunt allegorice dicenda: cui dicit sponsus:

Descendi in hortum nucum. Quasi dicat, quod tu es pulchra ut luna, electa ut sol, non est ex te, sed ex me, quia ego Sol iustitie, qui illustro diem eternum angelorum, descendi ad te lunam, et illuminaui te, ut tu illuminares noctem, id est, ignorantiam infidelium, ut essent lux in Domino, et posui in te castra, et ordinaui contra uitia, et feci te hortum nucum, id est custodiam acies fidelium, in quem hortum descendi per gratiam, quando deserui uineam meam, scilicet Iudeam, propter perfidiam.

In nuce tria considerantur, scilicet amurca amara, testa dura, et nucleus dulcis

Per hec notantur tres ordines in Ecclesia: Per  amurcam coniugati in tribulationibus mundi amaricati; per testam continentes contra uitia duri; per nucleum uirgines in uirtutibus dulces.

Nota quod Ecclesia inuenit sponsum in horto aromatum, colligentem lilia. Synagoga inuenit eum in horto nucum colligentem mala punica; quia in pace Ecclesie colligit ad regnum suum castos in bonis studiis redolentes. In persecutione colligit martyres proprio sanguine rubentes. Et quare in hortum descendit, ut uideret poma conuallium, id est ut conualles scilicet humiles faceret bona opera proferre; et hos alios ad exemplum faceret uidere. Quod enim aliis demonstramus, hoc ipsi diligenter aspicimus, et uidendo probamus.

 Conuallis est locus inter duos montes positus, et intelliguntur humiles positi inter duas leges. Et ideo descendit, ut uideret si floruissent uinee, hoc est, ut Ecclesias, que sunt uinee uitis Christi, in fide faceret florere, et hoc ad exemplum alios faceret inspicere, et ut uideret, si germinassent mala punica, id est ut faceret martyres fieri, et alios faceret eorum patientiam uidere et imitari.

Aliter Synagoga conuersa erit hortus nucum, id est custodia conuersorum, qui erunt foris amari in tribulationibus, intus dulces in uirtutibus; in quem hortum Christus descendit per gratiam, ut poma conuallium, et uineas florentes, et mala punica uideret, id est, ut opera humilium, et fidem fidelium, et patientiam martyrum remuneraret.

 Cetera que sequuntur, sic de Synagoga intelligenda sunt, ut supra exposita sunt. De Ecclesia autem cepta allegoria est prosequenda, que dicit:

Nesciui, anima mea conturbauit me. Quasi dicat, nesciui uerum Deum, et ideo secuta sum alienum; quem, postquam cognoui, anima mea conturbauit me, propter quadrigas Aminadab, hoc est, animalis uita mea conturbat me, propter quatuor Euangelia Christi, spontanee pro me crucifixi; in quibus Christus dicit: Nisi penitentiam egeritis, peribitis, et in ignem eternum ibitis. Porro apostoli uel eorum discipuli, qui hanc quadrigam per mundum traxerunt, dixerunt mihi:

Reuertere, reuertere, Sunamitis, reuertere, reuertere, ut intueamur te. Sunamitis quod dicitur captiua,  fuit gentilitas a tyranno captiuata in idololatria, hec reuersa est ab errore infidelitatis, ad uerum regem Christum per fidem, reuersa est de sordibus idololatrie per baptismum, reuersa est de mala uita, per penitentiam, reuersa est de ritu gentili per bona opera. Hanc intuite sunt filie Sion, id est Ecclesie de Iudeis conuerse, in studio sancte conuersationis feruere, et imitate sunt eam.

Primitiua igitur Ecclesia audiens, quod rex Ecclesiam gentium aurore comparauerit in coniugatis, lune in continentibus, soli in doctoribus, castris in martyribus, intuetur eius pulchritudinem, et miratur eius subitam immutationem; quam rex alloquitur, dicens: Quid uidebitis in Sunamite, nisi choros castrorum? Quasi dicat: o primitiua Ecclesia in Sunamite,  id est, in gentilitate prius captiua, a tyranno nunc per me libera facta; olim non uidisti nisi discordiam bellorum, sed amplius non uidebis nisi choros castrorum, choros Deum canentium; castra contra demones et uitia pugnantium.

Quos choros et castra mox laudando enumerat, quia eorum opera ad remunerandum approbat.

Quam pulchri sunt gressus tui in calceamentis, filia principis! Quod est dicere: o Ecclesia prius filia principis mundi, id est diaboli, nunc filia principis pacis, id est Christi, ualde pulchri sunt coram me in fide, et coram hominibus in opere, hi qui te portant ad bona studia suis exhortationibus quasi quibusdam  gressibus, et hoc in calceamentis, id est, in sanctorum exemplis; per quorum uestigia gradiuntur, et te sequi hortantur.

Iunctura etiam femorum tuorum sicut monilia, que fabricata sunt manu artificis. Hoc est illi, qui coniungunt duas leges, que sunt tua femora per spiritalem intelligentiam, ut spiritales partus edant, ut monile te sua doctrina ornant, que intelligentia facta est per Christum, qui est manus Patris omnium artificis, quando aperuit illis sensum, ut intelligerent Scripturas.

Necnon umbilicus tuus crater tornatilis, nunquam indigens poculis. Hoc est illi, qui in te adhuc fragiles et infirmi sunt, quasi torno bone operationis planati,  et ut crater plenus poculis propinant proximis pocula caritatis.

uenter quoque tuus sicut aceruus tritici uallatus liliis. Hoc est illi, qui spiritales filios generant, eleemosynis nunc seminant, que postea aceruos tritici, id est mercedes operum metant, que uallata sunt liliis, id est, stipata uirtutibus. Christus quippe est triticum, de cuius pane quotidie reficimur, cuius est aceruus multitudo fidelium.

Duo etiam ubera tua, sicut duo hinnuli gemelli capree. Hoc est illi, qui sugunt duo Testamenta, que sunt tua ubera, sunt ita in diuino cultu studiosi sicut duo olim populi, Iudaicus et Isreliticus, qui erant gemelli, scilicet pares in lege Dei, filii capree, uidelicet Synagoge. Ubera posuit pro his qui sugunt  ubera, efficiens pro effectu. uel duo ubera sunt duo precepta caritatis; duo uero hinnuli, actiui et contemplatiui, qui sunt in dilectione gemelli filii capree, scilicet Ecclesie.

Collum uero tuum sicut turris eburnea. Hoc est illi, qui uerbo et exemplo iungunt te corpus mihi capiti, sunt firmi in uirtutibus, ut turris, et ut elephas, cuius os est ebur, casti in moribus.

Oculi tui sicut piscine in Hesebon. Hoc est illi, qui preuident tibi futura bona, et ducunt te doctrina sua ad ista, sunt pleni aquis sapientie, sicut piscine in Hesebon, id est sicut prophete et apostoli, qui docuerunt merorem penitentie, pro gaudio future glorie; que piscine, id est apostolice uel prophetice doctrine sunt in porta filie multitudinis, hoc  est, in fide Ecclesie multitudinis fidelium, que ideo filia dicitur, quia regni heres creditur.

Nasus quoque tuus sicut turris Libani, que respicit contra Damascum. Hoc est illi, qui sunt in te discreti, qui uitia a uirtutibus discernunt, in hoc sunt fortes ut turris, et hoc Libani, id est in Christo firmati; ad quos timidi confugiunt, quia ipsi contra Damascum respiciunt, id est diabolum, humanum sanguinem sitientem, eius insidias uigilanter preueniunt.

Caput etiam tuum sicut Carmelus. Hoc est, prelati tui qui te regunt in spiritualibus, ut caput membra regit, qui in uertice Christi capitis tui tibi presunt, sunt in uirtutibus alti, et circumcidunt te a uitiis et peccatis, circumcisione spirituali.

 Come tui capitis sicut purpura regis iuncta canalibus. Hoc est, principes tui adherentes fide et deuotione capiti Christo, uel sacerdotio, sunt purpurati sanguine passionis, sicut caro Christi, eterni Regis. Que purpura est iuncta canalibus, scilicet passio Christi, est fixa in illorum cordibus, uel iuncta canalibus, scilicet passio Christi iuncta donis Spiritus sancti. In his omnibus es pulchra et laudabilis, quia cunctis populis imitabilis

Tropologice autem hortus nucum est quodlibet claustrum, uel locus spiritualium, qui sunt, ut nuces, exterius amari in afflictione carnis, interius dulces in uirtutibus. In hunc hortum descendit Christus, dum eis uaria Spiritus sancti dona tribuit, siue carismata:  alii sapientiam, alii scientiam, alii castitatem, alii humilitatem, ibi uidet poma conuallium, dum remunerat opera humilium; uel per alios ea uidet, dum ea imitantur que precipit, dicens: Luceat lux uestra coram hominibus, ut uideant opera uestra bona, et glorificent Patrem uestrum qui in celis est . Ibi etiam uidet uineas florentes, id est cellas diuersis disciplinis artium feruentes, quarum studia probat, et aliis ad imitandum demonstrat. Ibi quoque uidet mala punica, id est patientes exemplo martyrum se mortificantes. Quos inspicit, dum aliis in exemplum proponit. Suum enim uidere, est probare, uel aliis demonstrare, uel remunerare.

In hoc horto quemque conuersum de seculo anima  sua conturbat, dum eum animalis uita transacta conturbat; et hoc propter quadrigas Aminadab, id est propter comminationem Euangeliorum Dei, que dicunt: Ibunt impii in ignem eternum.

Currus quoque Christi est anima iusti, quam uidens conuersus conturbatur, dum de sua carnali conuersatione confunditur, cui uel Euangelium uel iustus dicit:

Reuertere, reuertere, Sunamitis, reuertere, reuertere, ut intueamur te. Sunamitis, quod dicitur captiua, est anima in peccatis et uitiis a diabolo capta. Hec ab illa captiuitate quatuor modis ad Christum reuertitur, scilicet per penitentiam, per confessionem, per bonam operationem, et per bonam exhortationem.

 Oportet enim ut peccator in primis peccata penitendo defleat, deinde ad sacerdotes confitendo confugiat, deinde satisfaciat bene operando, postremo alios ad conuersationem pertrahat exhortando. uel quatuor modis anima redit, dum quatuor principales uirtutes arripit

Talem alii ad imitandum intuentur, dum quisque secularis relicto seculo claustrum mundo moriturus ingreditur.

Huius subitam conuersionem, dum quisque secularis miratur, ei per spirituales dicitur: Quid uidebis in Sunamite nisi choros castrorum? hoc est, in anima prius captiua in uitiis, sed nunc ad uirtutes conuersa, non uidebis amplius nisi laudes Dei, et pugnam contra insidias diaboli.

 Conuersi quippe semper Deum pro sua saluatione laudant et iugiter contra uitia pugnant; sed et in claustris sunt ueri chori castrorum, quia in choris Deo iubilant, et in claustris quasi in castris contra demones militant, et quia anima habet sua membra sibi congrua, singula laudantur per propria officia.

Quam pulchri sunt gressus tui in calceamentis, filia principis! Anima que erat filia principis diaboli, quando erat ab eo captiua, nunc per conuersationem facta est filia principis Christi.

Huius gressus sunt quatuor affectus, scilicet concupiscentia, timor, gaudium, dolor, qui eam portant ad opera, sicut pedes corpus portant ad loca. Hi  pulchri sunt in calceamentis, dum secundum exempla Patrum, uirtutes uel uitam eternam concupiscit, peccatum uel gehennam timet, gaudet de bonis, dolet de malis.

uel gressus anime sunt cogitationes, per quas graditur ad lectiones.

Iunctura femorum tuorum sicut monilia. Femora anime sunt timor, et amor, per que gignit bonum opus, quod est spirituale, que erit regni heres. Per timorem quippe, declinat a malo; per amorem, facit bonum, horum iunctura est fides, quia credit supplicium quod timet, et credit gaudium quod amat: hec iunctura est, sicut monilia, quia sicut monile pectus ornat et munit, ita fides animam ornat et munit, hec manu artificis est facta, quia fides per Christum  est data.

Umbilicus tuus crater tornatilis, nunquam indigens poculis. Umbilicus anime est temperantia, quia sicut umbilicus medius est inter superiora et inferiora membra, ita est temperantia inter uirtutes et uitia media.

Que est sicut crater tornatilis plena poculis, quia est circumspectione rotunda, et sapientia fecunda. Et sicut potus sitim temperat, et cor letificat, sic temperantia ardorem uitiorum restringit, et immoderatum feruorem reprimit uirtutum fecunditate.

uenter tuus sicut aceruus tritici uallatus liliis. uenter anime est memoria, in qua recondit cibos sacre Scripture. Qui similis est aceruo tritici, quia sicut in aceruo grana cumulantur, ita in memoria multe  sententie et imaginationes coaceruantur. Que liliis uallantur, quia mundis cogitationibus stipantur.

Duo ubera tua sicut duo hinnuli gemelli capree. Duo ubera anime sunt sapientia et scientia, quibus lactat insipientes et inscios. Que sunt sicut hinnuli capree, qui semper alta petunt dum rudes a se nutritos ad alta uirtutum scandere imbuunt. Que duo gemelli sunt, dum in gemina dilectione celestia petunt. Hinnuli capree dixit, ad distinctionem hinnuli ceruorum, qui uelociter currunt; iste uero alta petit.

Collum tuum sicut turris eburnea. Collum anime est intellectus, qui animam et spiritum iungit, sicut collum iungit caput et corpus. Hoc collum est sicut  turris eburnea, quia turris eius est ab heresibus inexpugnabilis.

Oculi tui sicut piscine in Hesebon. Oculi anime sunt intentio et ratio, quibus uidet uirtutes et uitia. Que sunt ut piscine in Hesebon, scilicet aquis cogitationum plene, semper cingulo meroris, quod Hesebon sonat, circumdate.

Semper enim meret anima, dum intendit inferni supplicia, et celestis regni gaudia. Et he piscine sunt in porta filie multitudinis, id est, he cogitationes semper sunt in meditatione mortis posite. Que est in porta multitudinis, quia omnes homines exeunt per eam.

Nasus tuus sicut turris Libani, que respicit contra Damascum. Nasus anime est discretio inter uirtutes  et uitia. Et hic est ut turris Libani, quia non potest falli ulla hypocrisi per uirtutem Christi. Et hec respicit contra Damascum, quia semper est prouida contra diabolum, ut eius fetorem effugiat, et Christi odorem teneat.

Caput tuum sicut Carmelus. Caput anime est mens, quia sicut membra corporis per caput reguntur, ita per mentem cogitationes anime disponuntur. Que est sicut Carmelus, quod sonat sciens circumcisionem, quia scit se circumcidere a superfluis cogitationibus.

Come capitis tui sicut purpura regis iuncta canalibus. Come capitis anime sunt cogitationes, que sunt sicut purpura regis, quia semper meditantur, qualis fuit passio Christi eterni Regis. Et hec purpura  iuncta est canalibus, quia passio Christi fixa est in animarum conscientiis.

Iuxta anagogen, hortus fuit uirgo perpetua, in quem Christus descendit, dum in ea hominem induit. In hoc horto arida uirga floruit, que mitem Christum protulit.

In nuce sunt tria, scilicet amurca, testa et nucleus; ita in Christo sunt tria, uidelicet caro, ossa et anima. Interstitium quod nucem diuidit in modum crucis, est sancta crux, que animam Christi a corpore diuisit.

Nux etiam est sacra Scriptura, cuius cortex uel testa est littera; nucleus uero spiritualis intelligentia. In ceteris anagoge deficit.

Ad synagogam redeamus, quam ad Christum reuersam  predicamus.

Postquam rex singula membra Sunamitis laudauit, quia singulorum ordinum opera ad remunerandum approbauit, ipsam speciali laude effert, dicens:

Quam pulchra es, et quam decora, carissima in deliciis. Quasi dicat, quia pro magnis deliciis reputas pulchritudinem membrorum tuorum, id est uirtutes ordinum iustorum tuorum; in his deliciis es ualde pulchra exterius in operibus, et decor interius in uirtutibus. Et ideo mihi carissima.

Statura tua assimilata est palme, et ubera tua botris. Statura Ecclesie est perseuerantia certaminis, que statura in Abel crescere cepit, et ad ultimum electum perseuerabit.

 Siue statura in apostolis crescere cepit, et in conuersione Synagoge consummabitur.

Palma est inferius aspera, superius pulchra, et dicitur uictoria, et intelligitur Christi uita, que hic in terris fuit in asperitate passionis, et post uictoriam crucis fuit in pulchritudine celorum.

Statura ergo sponse assimilatur palme, quia perseuerantia patientie Ecclesie assimilatur Christi tolerantie. Que Ecclesia hic fuit aspera in pressuris, sed uictoria potita de uitiis pulchra fulget in celis. Palma etiam conseruat folia, et Ecclesia uariante statu seculi eadem tenet fidei mysteria.

Ubera Ecclesie sunt duo Testamenta, de quibus sugunt predicatores lac mystice intelligentie. Qui predicatores dicuntur ubera, quia rudibus prebent  lac doctrine. Qui assimilati sunt botris, quia sicut botri pleni sunt uino; ita ipsi pleni sunt scientia. Et sicut botri pressi inebriant; sic ipsi, in mundo pressi, lac doctrine propinant.

Notandum autem, quod utraque lex tria in se continet, scilicet precepta, exempla, promissa. Precepta ueteris legis sunt: Non occides, Non mechaberis , etc. Exempla sunt, quod Dauid Saul inimicum in spelunca non occidit, cum bene potuit; et Ioseph adulterium non fecit, cum eum domina blando amplexu constrinxit. Promissa uero sunt: Si hoc feceritis, dabo uobis lac et mel. Precepta autem noue legis sunt: Diligite inimicos uestros, et orate pro persequentibus uos . Exempla, quod Christus orauit pro suis crucifixoribus,  et Stephanus pro suis lapidatoribus. Promissa uero: Quod oculus non uidit, nec auris audiuit, nec in cor hominis ascendit, que preparauit Deus diligentibus se .

Et notandum quod utraque lex in igne data est; qui habet duas naturas, ardoris et splendoris; quia utraque preuaricatores legis incendit, obseruatores illuminat. Ideo et utriusque legis latoris facies ut sol resplenduit, quia uterque uiam ad claritatem eterne lucis docuit. Sic namque splendida fuit facies Moysi, ut non possent filii Isrel intendere in faciem uultus eius, propter claritatem uultus ipsius. Christi uero latoris noue legis facies sicut sol in monte resplenduit, quando cum eo Elias et Moyses lator ueteris legis apparuit, cuius etiam promissa sunt,  quod iusti sicut sol in regno Patris fulgebunt. Sequitur:

Dixi ascendam in palmam, ut apprehendam fructus eius. Quasi dicat Sunamiti, quod statura perseuerantie tue assimilata est palme, scilicet uictorie mee, hoc ideo est, quia ego ascendi in palmam, et traxi te post me ad uictoriam, uidelicet quando exaltatus sum in cruce, omnia traxi ad me, in quibus et te.

Dixi enim, id est firmiter apud Patrem ante secula disposui, quia ascendam in palmam, hoc est, in crucem in qua uincam tyrannum, et tunc apprehendam fructus eius, scilicet omnes saluandos, quorum pars sunt ultimi Iudei, et uicto tyranno fugitiuos  ad me traham. Similitudo est ab illo qui in arborem scandit, et pendentia poma attrahit; sic Christus in in arborem crucis ascendit, et electos in multis erroribus dispersos ad se collegit. Fructus palme crucis sunt resurrectio, ascensio, aduentus Spiritus sancti, et salus mundi. Quos fructus Christus apprehendit, quando humanum genus in Adam mortuum, in seipso ad uitam resuscitauit, et hominibus scientiam omnium linguarum per Spiritum sanctum dedit et omnes per baptismum sue mortis saluauit. Ideo autem conuerse Synagoge palmam crucis in memoriam reducit, ut memoret se per crucem redemptam, et diligat Redemptorem. Et per hanc palmam, erunt ubera tua sicut botrus uinee, et odores tui sicut malorum. Botrum uinee, qui est dulcis,  posuit ad distinctionem botri sylue, qui est amarus. Ubera Sunamitis sunt predicatores, qui lac doctrine prebent rudibus. uinea est Ecclesia: botrus est Christus in prelo crucis pressus, de quo fluxit uite potus. Sic premuntur doctores Synagoge in Antichristi persecutionibus, et fluunt de eis pocula uite fidelibus. Odores uero Sunamitis sunt fama et opinio bone operationis et predicationis, qui sunt sicut odores malorum, scilicet arborum, id est sicut predicationes apostolorum. Apostoli quippe fuerunt sicut mali, in quibus est odor et fructus, qui odorem bone uite sparserunt, et dulci fructu doctrine alios refecerunt.

Et nota quod predicatores Synagoge Christo assimilantur in pressuris passionum; predicationes  uero eorum predicationibus apostolorum, quia tante perfectionis erunt, quod nullis tormentis a Christo flecti nequeunt. Et per hanc palmam erit guttur tuum sicut uinum optimum. Guttur Sunamitis sunt proferentes uerbum doctrine. Hi sunt sicut uinum optimum, quia sic suaui doctrina inebriant sitientes iustitiam; sicut optimum uinum non inflat, sed restringit sitis iniuriam.

Notandum sane quod Ecclesia in Euangelio quinque uirginibus comparatur, que quinque libris ad amorem sponsi eruditur, et in hoc Cantico amoris quinquies pulchritudo membrorum eius laudatur. Et quasi quinque Ecclesie hic describuntur, scilicet primitiua Ecclesia, et Ecclesia gentium, Ecclesia perfectorum in persecutione desudans, et imperfectorum  in pace militans, Ecclesia Synagoge ad fidem conuerse, quia in quinario numero fides et operatio notatur. In trinario fides Trinitatis; in binario operatio gemine dilectionis.

Prima laus est primitiue Ecclesie, scribitur: Ecce tu pulchra es, amica mea . In qua tria membra scilicet gene, collum, et oculi laudantur, et tres ordines iustorum in ea, uidelicet apostoli, mundi contemptores, penitentes figurantur.

Per oculos quippe apostoli eius duces expressi sunt qui eadem de tenebris ignorantie ad laudem ueritatis perduxerunt.

Per collum religiosi notati sunt, qui contempto mundo, communem uitam duxerunt, qui spiritualem  cibum doctrine de capite Christo acceperunt, et in corpus Ecclesie uiuendo et docendo traiecerunt.

Per genas penitentes denuntiati sunt, qui se peccasse erubuerunt, hec laus ternario ideo continetur, quia Trinitas huic Ecclesie primitus notificatur.

Secunda laus est Ecclesie gentium, ubi scribitur: Quam pulchra es, amica mea!  In qua septem membra laudantur, quia septem rebus mysticis comparatur, et in membris ordines Ecclesie, in rebus uirtutes eorum intelliguntur; qui ordines per septiformem Spiritum distribuuntur dum alii spiritu sapientie, alii spiritu intelligentie, alii spiritu consilii, alii spiritu fortitudinis, alii spiritu scientie, alii spiritu pietatis, alii spiritu timoris Domini pleni referuntur. Et per septenarium eterna requies accipitur  que post septem dies seculi omnibus iustis dabitur.

Tertia laus est Ecclesie in persecutione sudantis, ubi scribitur: Quam pulchre sunt mamme tue, soror mea!  Quam laudem senarius dedicat, qui perfectionem designat, quia qui in sex etatibus sex opera misericordie peragunt, perfectum gaudium possidebunt.

Quarta laus est Ecclesie in pace degentis, ubi scribitur: Pulchra es, amica mea . In qua tria membra laudantur, et tres ordines electorum, scilicet coniugati, uidue, uirgines, insinuantur, qui fide Trinitatis decorantur.

Quinta laus est Synagoge ad fidem conuerse, ubi scribitur: Quam pulchra es et decora . Quam laudem senarius possidet, quia hec Ecclesia  perfectione fulget, et hanc laudem precedit laus decem membrorum, significans totidem ordines electorum, qui per legis Decalogum percepturi sunt uite denarium.

Notandum autem quod laudem primitiue Ecclesie, et laudem Synagoge precedit laus membrorum, laus uero Ecclesie gentium et aliarum precedit, et sequitur laus membrorum, quia multi ordines iustorum, primitiuam Ecclesiam et Synagogam conuersam precesserunt, qui utramque factis, et scriptis et dictis uix conuerterunt.

Ecclesia uero gentium ad primam uocationem apostolorum ad Christum uenit, et sibi ordines instituit, ideo laus eius precedit.

 Iuxta tropologiam delicie fidelis anime sunt sacre Scripture. In his deliciis est anima pulchra, que heresi caret; et recta fide fulget; in his est decora, si bona operatione splendet, et sic est carissima Christo. Huius statura est perfectio uirtutum, que a primis fidei rudimentis cepit, et perficiendo crescit in uirum perfectum, id est in perfectionem uirtutum. Hec statura palme assimilatur, que in inferiori angustatur, in superiori dilatatur, quia studium uirtutum in primis est per actionem angustum, postea per contemplationem latum. Anime ubera sunt sapientia et scientia, quibus indoctos quasi paruulos lactat, que assimilata sunt botris, quia plena sunt doctrinis. uel, ubera anime sunt duo precepta caritatis, de quibus lac doctrine  utriusque legis prebet: que botris comparantur propter mundi pressuram et doctrine abundantiam. Anima in palmam ascendit, que se per uictoriam crucis saluatam credit, fructus palme apprehendit, quando digne corpus Christi comedit quod in arbore crucis pependit. uel fructus eius apprehendit, dum premium uite per crucem propositum perceperit. Post fidem crucis erunt ubera anime sicut botrus uinee, non silue; quia predicationes eius dulcedine plene. Significatio namque rerum mutatur secundum diuersitatem sensuum. In hoc quippe loco ubera anime sunt eius doctrine, uino predicationis plene, ut botri uinee. Eius odores sunt sicut malorum, id est opinio uirtutum eius sunt sicut sanctorum; uel orationes eius sunt sicut odor incensorum  Guttur tuum est uox laudis uel confessionis eius, quod est sicut uinum optimum, quod non inflat inebriando, sed letificat cor recreando

Iuxta anagogen autem, delicie Ecclesie cum Christo regnantis sunt gaudia paradisi exsultantis. In his deliciis est ipsa pulchra et decora, quia in his fulget ut sol et luna, et angelis et Christo est carissima; cuius statura est equalitas angelorum, que palme est assimilata; quia in terris fuit angustata, in celestibus est dilatata. Eius ubera sunt comparata botris, quia apostoli et alii doctores sunt pleni poculis eterne dulcedinis. Hec in palmam ascendit, quia per uictoriam crucis ad lignum uite peruenit: de quo scriptum est: uincenti dabo edere de ligno uite, quod est in paradiso Dei mei . Fructus eius iam apprehendit, de quo qui comederit non morietur in eternum.

Ubera eius sunt sicut botrus uinee, quia gaudia, quibus pro pressuris mundi inebriatur, sunt sicut gaudia Christi in cruce pressi. Ipse est enim botrus uinee, potus Ecclesie, fons uite. Ab ipso inebriabitur quando ei dicetur: Intra in gaudium Domini tui . Tunc erunt odores eius ut malorum, id est delicie eius erunt ut angelorum. Et guttur eius erit sicut uinum optimum, id est laus eius erit sicut laus epulantium. Dum sponsus guttur Sunamitis laudauit, id est dum Christus proferentes uerbum predicationis in Synagoga uino optimo comparauit, ipsa uerbum per quod salus mundo datur  de ore loquentis rapuit, dicens:

Dignum dilecto meo ad potandum, labiisque et dentibus illius ruminandum. Quasi dicat: Mea pura predicatio per te, ideo uino optimo collata; quia predicatores non inflat, sed auditores edificat, est digna dilecto meo ad potandum, hoc est dignos facit quos ipse potet, quos in corpus suum Ecclesiam quasi suaue uinum fundat. Et digna est labiis et dentibus illius ruminanda, id est doctoribus illius memorie commendanda. Dentes Christi sunt Scripture expositores; labia eius sunt exposita proferentes Hi optimum uinum ruminant, dum suauem doctrinam in uentrem memorie recondunt, et iterum ad docendum retrahunt, sicut pecus dum ruminat escam iam comestam, de uentre in os retrahit et mandit;  et iterum in uentrem recondit.

Et nota quod sponsus uinum potat, et labia dentesque ruminant; quia doctores cum magno labore Scripturas exponunt, et auditores uix conuertunt; ipse uero facili nutu inspirationis predestinatos conuertit, et quasi potum sine difficultate in corpus Ecclesie fundit. Sponsa post raptum uerbum ab ore sponsi guttur aperit, et uerbum salutis quasi optimum uinum eructat, et gentibus adhuc incredulis propinat, dicens: uos gentes increduale, conuertimini ad Christum, et recipiet uos sicut me recepit. Quia ego dilecto meo conuersa sum, et ad me conuersio eius facta est. Quasi dicat: Ego Sunamitis a diabolo diu captiua, ego Synagoga a Christo diu auersa, ad eum sum iam conuersa: et ipse conuersus  est ad me per gratiam, qui diu auersus est a me propter perfidiam.

Potest et hoc de Ecclesia gentium intelligi, que dicit ad adolescentulas: Ego dilecto meo, et ad me conuersio eius, quasi dicat: Ego prius exsul a Deo, ab omni errore ad eum sum conuersa, ut ciuis et domestica; et ipse prius iratus humano generi ad me est conuersus, natura nostre mortalitatis indutus. Et uos ergo de mala conuersatione conuertimini ad primam, et conuertet se ad uos per indulgentiam.

 Tropologice fidelis anima ad dilectum conuertitur, cum de mala uita ad penitentiam, uel de seculari uita ad spiritualem conuertitur; et dilectus ad eam conuertitur, cum ei gratiam suam largitur, quam prius ei subtraxit, cum ob culpam se ab ea auertit. Anagogice autem Ecclesia ad superna suspirans, ad dilectum se conuertit, cum de mundo ad celum migrat; et ipse se ad eam conuertit, cum eam in societatem angelorum recipit. Huc usque Synagoga intrauit; iam Mandragora in sequentibus intrabit.



TRACTATUS QUARTUS.


 Postquam totus comitatus Sunamitis in aulam regis est receptus, et regalibus nuptiis admissus; ecce  ab aquilone noua sponsa cum magno apparatu, scilicet Mandragora sine capite sponso adducitur; cui ab eo aureum caput imponitur diademate redimitum, in nuptiis recipitur. Sunamitis quippe de regia urbe regressa, inuenit Mandragoram regalem puellam sine capite in agro iacentem: cui nimium compassa, et ad regem regressa, obnixe supplicat ut secum eat, misere subueniat. Rex ergo, cum Sunamite in agrum ueniens et miseram miserabiliter nudam inueniens, eleuat, uestit, aureum caput imponit ad nuptias introducit. Mandragora est herba formam humani corporis habens sine capite, et intelligitur multitudo infidelium; que tunc erit, cuius caput Antichristus erit, qui est caput omnium malorum. Sed caput Mandragore amputabitur, quando  Antichristus occidetur. Post cuius occisionem uidens Synagoga conuersionem infidelium sine capite Antichristo, et etiam carere capite Christo, optat eam sibi in fide Christi associari, et capite Christo sublimari, dicit ergo sponso:

uERS. 11, 12.---ueni, dilecte mi, egrediamur in agrum, commoremur in uillis. Quod est dicere: O dilecte mi, quem pre omnibus diligo, qui ad me per gratiam uenisti, et per presentiam donorum uisitasti, ueni etiam nunc per gratiam ad multitudinem infidelium, et uisita eam per penitentiam carismatum, et predicatores. Egrediamur in agrum mundi, et spargamus per populos semen uerbi Dei; tu aspirando, ego predicando, et operando, et docendo. Diu commoremur in uillis, id est in paganorum conuenticulis;  mane surgamus ad uineas, hoc est mature faciamus Ecclesias. Ager est Christianus populus, aratro Euangelii cultus; uille uero sunt pagani in infidelitate et uitiis inculti. Dilectus quasi in occulto sedet, dum Christus peruersos per manifesta flagella ad conuersionem non admonet, uel infideles per predicatores ad fidem non uocat. Qui ad publicum in agrum egreditur, dum prauos manifeste flagellat ut se corrigant, uel infideles per doctores ad fidem conuocat. Ecclesia uero quasi in occulto latet, dum contemplationi uacat, et proximis errantibus non predicat; de occulto in agrum egreditur, dum ad publicam predicationem accingitur. Post mortem ergo Antichristi sponsus et sponsa in agrum conueniunt,  quando Christus et Ecclesia per prelatos consilium ineunt, qua Christianos propter timorem Antichristi  ad perfidiam prolapsos ad penitentiam reuocent, uel adhuc incredulos per predicatores ad fidem conuertant. In uillis commorantur, dum paganorum conuentibus maxime predicando immorantur.

Similitudo est ab illis qui in agrum spatiatum uadunt, in uillas ad spectaculum conueniunt. Nox fuit tempus persecutionis Antichristi; mane uero tempus pacis post mortem Antichristi. Mane ergo sponsus et sponsa ad uineas surgunt, qui quasi in nocte dormierunt, dum se post necem Antichristi ad faciendas Ecclesias erigunt, uel sub eo destructas erigunt, et renouant, uel dispersas congregant, quas sub eo destrui uiderunt, sed quasi dormientes non restiterunt. Sequitur:

uERS. 12, 13.---uideamus si floruit uinea, si flores  fructus parturiunt, si floruerunt mala punica? Hoc est per predicatores faciamus eos uidere si uinea, scilicet Synagoga, in fide floruit, ut eam in fide imitentur; si florentes in fide opera fidei exsequuntur, ut illos imitentur; si imitatores martyrum in patientia florent, ut illos imitentur. Ibi dabo tibi ubera mea, hoc est, in illo agro proferam ad honorem tui omnem doctrinam utriusque legis, que sunt ubera mea, ut rudes in fide sugant inde lac doctrine. Et postquam ego expressi ubera, mandragore dederunt odorem in portis nostris. Mandragora, ut dictum est, herba est formam humani corporis habens, sed capite carens, ad multas medicinas utilis; et intelligitur gentilitas, que rationem humanam  habuit, sed Christum caput fidelium non habuit, et multas utiles sententias habuit. Huic sponsus aureum caput imposuit, dum ei deitatem suam, que omnia transcendit, ut aurum omnia metalla, in fide proposuit, gloria et honore coronabit, et in claritate sue uisionis sibi copulabit. Mandragore ergo sine capite, sunt pagani sine capite Christo, ablato sibi capite Antichristo. Hi dederunt odorem in portis, id est exemplum bonorum operum in uirtutibus, per quas intratur ad celum ad beatitudinis premium. uel porte Ecclesie et Christi sunt prophete et apostoli; in his portis dederunt mandragore odorem, dum pagani ad Christum conuersi, in doctrinis apostolicis et pro hereticis famam bone opinionis sparserunt. Non  solum ubera dabo tibi, sed etiam omnia poma noua et uetera, dilecte mi, seruaui tibi. Hoc est, non solum doctrinam utriusque legis tunc conuertendis proferam, sed etiam omnia opera apostolorum noue legis, et omnia opera prophetarum ueteris legis seruaui tibi, id est pro te exponendo illis, et non solum illorum opera, sed etiam tua facta per ordinem illis narrabo, que utinam uidissem oculis ut illi uiderunt! Ita intelligi sequentia uolunt:



CAPUT uIII.

uERS. 1, 2.---Quis mihi det te fratrem meum? Hoc est, quis de sanctis patriarcha uel propheta potest mihi conferre ut inueniam te foris, id est ut uideam te in carne cum hominibus conuersantem, ex Scripturis docentem, miracula facientem, sicut te  olim uiderunt, quorum oculi beati fuerunt; et deosculer te sicut Simeon, et Anna, et alii quamplures, et audiam ex ore tuo uerba pacis per te reddite hominibus; et iam me nemo ex infidelibus despiciat, sicut hactenus fecit, dicens me excecatam et reprobatam. Te dico, Christe, Rex glorie, existentem fratrem meum, de mea progenie genitum, sugemem ubera matris mee, interrogantem doctores de lege et prophetis, que sunt ubera matris mee Synagoge, quando sedebas sapientia Patris in medio doctorum, audiens et interrogans illos; uel quando per Sabbata in Synagogis de lege et prophetis legebas et aliis exponebas.

Nota quod quasi ad presentem et secum in agro deambulantem loquitur, per quod nimius affectus  amoris, uel doloris exprimitur. Istud quippe est quasi quoddam lamentum fidelis Synagoge, nimium dolentis quod mater sua Synagoga Dominum glorie crucifixit quem tot miracula facere uidit, quasi diceret: Utinam esset possibile ut Christum, per legem et prophetas mihi promissum, patribus nostris iam missum, in humana carne de sinu Patris egressum, ita sicut ipsi possem uidere, de mea progenie natum, meum fratrem factum, legem et prophetas spiritualiter exponentem, multa signa facientem: ut eum toto corde amplecterer, et amplius a nullo Christiano uelut extorris a regno Dei despicerer! Similitudo est ab illa que nimio amore accensa, diligenter obseruat sicubi dilectum suum  foris inueniat, ut ei loquatur et eius consortio perfruatur; sed quia te in carne ut illi non possum uidere, saltem apprehendam te fide me fugientem in deitatis sublimitatem, et ducam te predicando in domum matris mee, id est in Iudeam, que est domus matris mee Synagoge, et in cubiculum genitricis mee, id est in Ierusalem, que est cubiculum legis genitricis mee. uel te fugientem Iudeos adhuc incredulos, scilicet tuam cognitionem eis subtrahentem, apprehendam orando, et ducam te docendo et exemplum prebendo in domum matris mee, id est in multitudinem Synagoge matris mee, et ducam te in cubiculum genitricis mee, id est in spiritualem intellectum legis, nutricis mee, ut per legem et prophetas intelligant te uerum Deum esse; ibi  me docebis, uidelicet in illa fide mihi cognitionem tuam manifestabis, plusquam per prophetas et per legem. Et dabo tibi poculum ex uino condito, hoc est per intellectum fidei faciam tibi poculum ex multis uirtutibus compositum, tuo corpori Ecclesie infundendum, ut suaue uinum ex multis speciebus conditum. Et mustum malorum granatorum meorum, subaudis dabo tibi; hoc est diuinum seruitium ex imitatoribus martyrum impendam tibi. Mala granata sunt eadem que et mala punica, que sunt rubea et granis plena, quorum succus habet saporem musti; significant autem patientes martyrum imitatores, bonis actibus ut granis plenos, et doctrina ut mustum suaues. Per uinum ergo doctores ueteris legis, per mustum intelliguntur doctores noue legis, quorum  laborem offeram tibi ad honorem.

Rex itaque uino et musto accepto a sponsa, amplexatus est eam, unde gratulabunda canit, dicens;

uERS. 3.---Leua eius sub capite meo, et dextra illius amplexabitur me. Quasi dicat: Diuitias et gloriam mundi eius amori postpono, et sola eterne beatitudinis premia ab eo promissa diligo. Caput quippe Ecclesie est Christus, cuius leua est penitentis uite gloria; dextera uero illius eterna beatitudo, ut scribitur: Longitudo dierum in dextera eius: in sinistra illius diuitie et gloria . Leua ergo sponsi sub capite sponse est, quando amorem Christi diuitiis mundi preponit, et dextera illius amplexabitur eam, quando chorus sanctorum in eterna beatitudine constitutus, propter hoc eam  diligit. Hic uersus superius primitiue Ecclesie ascribitur; hic rursus in conuersione Synagoge repetitur, quia eadem perfectio fidei et operationis in ista que in illa inuenitur. Sub amplexu sponsi, sponsa, quasi amore et dolore fatigata, obdormit; et ne quis eam ab hac quiete inquietet sponsus interdicit, dicens.

uERS. 4.---Adiuro uos, filie Ierusalem, ne suscitetis, neque euigilare faciatis dilectam meam, donec ipsa uelit. Scilicet Synagoga, ad fidem conuersa, terrena fastidiens, sola celestia appetens quasi obdormit, quando cunctis terrenis negotiis se subtrahit, et solis celestibus contemplandis tota incumbit. Quam filie Ierusalem, id est uniuersalis Ecclesie filie ab hoc somno excitant, dum spirituales ad predicationem  carnalium prouocant. Quod sponsus prohibet, ne lucri causa uel humani fauoris gratia fiat dicens: O uos uniuersalis Ecclesie filie, eternam pacem in superna Ierusalem uisure, adiuro uos, id est fidei sacramento constringo uos, ne dilectam meam Synagogam, nuper ad me conuersam, a quiete suscitetis, qua quiescit a seculi negotiis: neque euigilare faciatis a somno sue contemplationis, donec ipsa uelit ad laborem predicationis accingi sola causa Dei. Iste uersus iam tertio est repetitus, primo primitiue Ecclesie, secundo Ecclesie gentium, tertio Synagoge conuerse adnotatur, et concordia omnino in una fide Trinitatis notatur. Istud quasi historice de Synagoga dictum allegorice quoque de Ecclesia gentium intelligitur.  Sponsus cum sponsa egreditur in agrum, dum Christus per predicatores Ecclesie semen uerbi Dei spargit in mundum, aratro euangelii exaratum. In uillis cum illa commoratur, dum in populis, in urbibus et in uillis habitantibus, per predicationem immoratur. Mane cum illa surgit ad uineas, dum festinat multas facere Ecclesias. Nox fuit ab Adam usque ad Christi resurrectionem; deinde fuit mane quo lux ueritatis resplenduit, in quo Christus e. Ecclesia ad uineas surrexerunt, quia post resurrectionem multas Ecclesias instituerunt. Cum illa uineam florere, et flores fructus parturire, et mala punica florere uidit, dum alios in fide florentes, alios fidei fructus proferentes, alios martyria passos, in ecclesiis in exemplum infirmis proposuit;  ibi dedit ei sua ubera, quia talibus protulit Christi causa utriusque Testamenti dogmata. Post hec mandragore dederunt odorem in portis, quia Iudei sine capite Christo, formam sancte conuersationis sparserunt in populis, constituti in fide et dilectionem  uite portis. Omnia poma noua et uetera, sponsa dilecto seruauit, quia omnia opera noue et ueteris legis ad honorem Christi Ecclesia Iudeis exposuit. Similitudo est ab illo cui, diu absenti, amica poma seruat, que reuertenti leta offert; ita Ecclesia Iudaico populo, diu a fide peregrinanti, mysteria utriusque legis seruauit, que ei ad fidem uenienti per Christum reserauit. Christus fuit frater Ecclesie, quia Deum suum naturalem Patrem, fecit per  gratiam Ecclesie Patrem; et ipsam fecit sibi sororem, scilicet regni celestis coheredem. Hic ubera matris sue, uidelicet primitiue Ecclesie suxit, quando ei legem et prophetas spiritualiter exposuit. Ipsa dilectum foris inuenit, dum uerbum carnem factum credidit: que quasi intus latuit, dum uerbum in principio mansit. Huius osculum sumpsit, dum pacem sibi per ipsam redditam audiuit. Hanc postea nemo despexit, quia per Christum sedata persecutione, omnis ordo regum et principum eam honorauit. Hec dilectum quasi per manum apprehendit, et in domum matris sue induxit, dum operando et predicando Christum in corpus ipsius Synagoge introduxit, et in cubiculum in genitricis induxit, dum eum in intellectum Iudaice gentis duxit.  Que gens eius mater et nutrix exstitit, quia ex ea apostoli nati sunt, qui Ecclesiam per Euangelium genuerunt, et doctrina legis nutrierunt.

Ibi est docta Ecclesia, quod ipsa est per gratiam Christi uocata; Synagoga autem propter falsam iustitiam excecata, sed nunc iterum per gratiam illuminata. Que Ecclesia dat Christo poculum ex uino condito, dum offert ad honorem Christi bonum opus, sapientia et caritate et facundia inebrians proximos, uel dum offert in sacrificio sanguinem Christi ex uino consecratum, et dat Christo mustum malorum granatorum, dum exhibet diuinum seruitium hominum uirtutibus repletorum, uel dum profert exempla uirtutibus sanctorum. Leua dilecti  sub capite Ecclesie est, quia mysterium incarnationis, et dona que dat in presenti, erunt sub capite, id est sub mente eius, quia per ea sustentata in presenti contra perturbationes mundanas quiescit, et quodammodo cum ea dormit. Et dextera eius, id est futura bona et plena ipsius uisio amplexabitur eam, quia ita undique circumdabit eam, ut nullus turbo miserie possit interuenire. Hanc a somno seculares excitant, dum eam a quiete contemplationis ad exteriora negotia pertrahere tentant; sed Christus per Scripturas eos adiurat, ne hoc lucri causa faciant.

Tropologice fidelis anima in agrum egreditur, in uillis commoratur, dum agrestes uel uillanos in bonis moribus imitatur, uel dum quisque spiritalis intermisso lectionis et orationis studio, manibus suis  laborat, ut habeat unde tribuat necessitatem patienti . Mane surgit ad uineas, dum se totam erigit ad imitandas claustralium uitas; claustra etenim sunt spiritales uinee, in quibus sunt pocula uite. Fidelis quisque flores uinee, fructus florum, flores malorum punicorum uidet, dum fidem Ecclesie, opera fidelium, patientiam martyrum imitari studet. Ibi dat ubera proximis, dum profert doctrinam gemine caritatis. Tunc dabunt mandragore odorem in portis, quia seculares iam conuersi, qui sine capite fuerunt, dum nullum prelatum habere uoluerunt, famam bone operationis in uirtutibus, que sunt porte uite, spargunt. Omnia poma noua et uetera seruat, dum conuersus omnia opera antiquorum et modernorum Patrum ad imitandum  sibi congregat. Hunc sibi Christus fratrem facit, dum eum sibi coheredem regni elegit. Qui Christus ubera matris, fidelis anime sugit, dum duo Testamenta Ecclesie matris fidelium fratribus in unum habitantibus spiritaliter exponit. uel mater alicuius conuersi est congregatio spiritalium, cuius ubera sunt regularia instituta, que Christus sugit, dum quemque conuersum regularibus disciplinis instruit. Christum foris inuenit, qui opera dilectionis in necessitate proximorum peragit. Hunc intus inuenit qui carnis concupiscentias per Christum uincit. Christum deosculatur, qui ei intimo amore coniungitur. Hunc nemo despicit, quia et angelis et hominibus placebit.

 Christum quasi per manum apprehendit, et in domum matris sue inducit, dum bona opera in claustrum, domum congregationis matris conuersorum inducit. Et in cubiculum genitricis sue eum inducit, id est in intellectum regule claustralis sue nutricis, dum eum in ea intelligi docet. Ibi scilicet in claustro docetur, quid conuersis in celo promittatur: Ibi dabitur ei poculum ex uino condito, id est doctrina ex Scripturis sapientium composita, et mustum malorum granatorum, id est exempla iustorum. Leua Christi est sub eius capite, id est bona penitentis uite sunt in eius mente, que est caput anime: et dextera illius amplexabitur eum, id est uirtutes et bona opera in corpore et anima; opera in  corpore, uirtutes in anima. Sub hac dextera obdormit, dum terrena obliuiscitur, et celestia contemplatur et ne quis eum ab hac quiete retrahat ad seculi tumultum, a Christo per Scripturas adiuratur.

Anagogice autem Ecclesia hic peregrinans cum Christo in agrum floribus plenum egreditur, dum de hoc mundo migrans paradisum uoluptatis cum Christo ingreditur. In uillis commoratur, dum in mansionibus sibi a Deo preparatis recipitur. Mane surgit ad uineas, dum in die iudicii se erigit ad supernas Ecclesias. Totum quippe tempus huius seculi, est quasi nox ad comparationem futuri seculi. Dies autem iudicii est quoddam mane eterni diei, qui melior est super millia annorum.

uel uita cuiusque hominis est quasi nox, mane  autem uita futura. In quo mane quisque fidelis surgit ad uineas, dum post mortem peruenit ad celestes Ecclesias. Ibi uidet flores uinee et florum fructus, et flores malorum punicorum, id est premia fidelium, et denarium qui dabitur bene operantibus, et mercedem que recompensabitur martyribus. Ibi dabit Ecclesia Christo ubera sua, quia doctores utriusque legis representabit in eterna gloria. Ibi mandragore in portis dabunt odorem, quia in morte, que est porta uite, dabunt uiuentibus sue uite opinionem, dum miraculis coruscant in terris, quorum anime uiuunt in celis. Qui mandragore olim fuerunt, dum diabolum caput omnium malorum amiserunt, et caput omnium iustorum Christum induerunt, et nunc ut mandragora multis  morbis medicamenta sunt. Ibi omnia poma noua et uetera sponsa dilecto seruauit, quia omnia opera sanctorum ueteris legis, et omnia opera sanctorum noue legis, Ecclesia celestis Christo recompensanda representabit. Ibi Christum fratrem suum, scilicet hominem de humano genere natum, in Deo uidebit, qui eam sororem uidelicet coheredem regni fecit. Qui frater ubera Ecclesie sugit, quia Dominicus homo gaudia celestis Ierusalem, id est angelorum plenitudinem habet, et suis tribuit. Hunc intus in gloria Patris Ecclesia inuenit, quem hic foris in carne uidit. Quem diu optatum deosculatur, dum eius dulcedini in eterna pace copulabitur. Hanc amplius nemo despiciet, quia equalis angelis  erit, que hic opprobrium hominum et despectio superbis fuit. Ibi dilectum diu quesitum uix tandem aliquando inuentum, eterna dilectione apprehendit, et in domum matris sue, id est in celestem Ierusalem, que est domus matris Ecclesie angelice inducet, dum cum illo in illam ad eternas nuptias introibit, et in cubiculum genitricis sue, id est in secretum glorie humanitatis Christi, quam in paterna gloria uidebit. Ibi docebit eam Christus, quod oculus non uidit, nec auris audiuit, nec in cor hominis ascendit, que preparauit Deus diligentibus se . Ibi dabit ei poculum de uino condito, et mustum malorum granatorum, id est plenum gaudium et angelorum et hominum; quod erit ut uinum et mustum, que letitia sunt epulantium. uel  sponsa dabit dilecto uinum et mistum, quia sanctos ueteris et noue legis profert, quibus dabitur plenum gaudium. Ibi erit leua sponsi sub capite eius, quia omnem gloriam mundi uidebit sub potentia Christi, qui est caput eius. Et dextera illius amplexabitur eam, quia angelica societas, et sanctorum unanimitas, que in dextera Christi in iudicio erit, illam sibi associabit. In hac dextera ab omni perturbatione requiescet; et nemo eam ab hac quiete excitabit, quia gaudium eius nemo tollet ab ea. Sunamite in brachio sponsi dormiente, ecce Mandragora, aureo capite adornata, cum magno comitatu sponso adducitur, que a choro filiarum Ierusalem cum hac laude excipitur.

uERS. 5.---Que est ista que ascendit de deserto,  deliciis affluens, innixa super dilectum suum? Scilicet fideli Synagoga post persecutionem Antichristi in pace quiescente, multitudo infidelium capite Antichristo ablato, et uero capite Christo recepto, per predicatores Christo coniungenda ad Ecclesiam ducitur, atque a cunctis fidelibus hoc tripudio laudis excipitur: Que est ista que ascendit de deserto? hoc est, quam gloriosa, et quanta laude digna est ista, que de deserto infidelitatis ascendit per gradus uirtutum ad Christum, prius uariis mundi deliciis affluens, nunc spiritualibus deliciis Scripture, uel operibus iustorum affluens, non in se confidens, sed innixa super dilectum suum, id est spem totam in eo ponens, a quo solo est omnis salus, ut scribitur:  Non est aliud nomen datum sub celo, in quo oporteat saluari . Similitudo est ab illo populo qui eductus de Aegypto, de illo deserto per Iesum Naue ad terram repromissionis ascendit, deliciis legalium obseruationum et tabernaculi mysteriorum affluens, innixus super Moysen dilectum suum. Et significat populum qui de infidelitate ad Ecclesiam, et mundo ad eternam gloriam per Iesum Christum ascendit, deliciis Scripturarum affluens, in solo duce suo Christo confidens. Nona sponsa ad regem ingressa his uerbis ab eo est suscepta. Sequitur:

Sub arbore malo suscitaui te. Quasi diceret: Bene quidem fecisti, quod ad me uenisti, quia te mortuam suscitaui, me caput tibi imposui. Quod autem  dicit, sub arbore malo suscitaui te, ad totum genus humanum respicit, quod sub arbore preuaricationis mortuum, sub arbore crucis per Christum est suscitatum. Ibi scilicet sub arbore maledictionis corrupta est mater tua, ibi uiolata est genitrix tua. Mater humani generis humana natura, que ante peccatum erat incorruptibilis, impassibilis, immortalis, per fallaciam autem diaboli corrupta, facta est passibilis et mortalis.

Porro genitrix eius erat Eua mater omnium, que erat ante peccatum inuiolata, quia nec concupiscentia, nec sordibus polluta; que serpentina suasione uiolata, mox concupiscentie et sordibus et doloribus est subacta; sed Christus corrupte matri incorruptionem reddidit, dum humanam naturam in sui  persona incorruptibilem resurgens a morte fecit. Genitricem uiolatam reparauit, dum uirginem, genitricem suam, inuiolatam seruauit. Dicit ergo: Sub arbore malo suscitaui te, quasi uniuersitati humani generis dicat: Sub arbore crucis te morte mea suscitaui de morte perpetua, que mortua eras sub arbore maledictionis, ubi corrupta est a diabolo mater tua, humana natura, quando ornatum suum, scilicet obedientiam abiecit, cum de interdicto pomo comedit; et ideo damnata, quia mox incorruptionis et immortalitatis honorem amisit. Et ibi uiolata est a serpente genitrix tua Eua, quando de paradiso pulsa honestatem perdidit concipiendi, et dolorem inuenit pariendi. Et quia te de morte ad uitam suscitaui.

 uERS. 6, 7.---Pone me ut signaculum super cor tuum. Hoc est: Ita imaginem mei, tui amici, imprime memorie tue, sicut signaculum cere imprimitur, ut imago exprimatur, ut me ita diligas sicut ego te dilexi, qui pro te animam meam posui. Et pone me ut signaculum super brachium tuum. Hoc est, exemplum mei super operationem tuam, ut ita opereris, sicut ego, qui inimicos dilexi, et pro impiis mortuus sum. Per signaculum quippe imago, per cor memoria, per brachium accipitur operatio. Antiqui in annulis uel in armillis lapillos sculptos portabant, quibus litteras amicis missas signabant, inde similitudo ista trahitur. Sigillo est imago insculpta, que cere impresse imaginem reddit. Sigillum est Christi humanitas, cui imago insculpta est  Christi diuinitas, cera uero humana anima, ad imaginem Dei formata. Christus quippe, ut scribitur, est imago Dei inuisibilis , quia Patri equalis. Quam imaginem Deus homini impressit, quando interiorem hominem ad imaginem et similitudinem Dei creauit. In imagine Trinitas, in similitudine notatur equalitas, imaginem Christi in corde suo format qui eum Patri equalem cogitat. Huic suam imaginem imprimit, qui humanam naturam deitati unitam credit. Signaculum Christi super brachium suum ponit, qui exemplum operationis Christi sibi ad imitandum proponit, et in sanctitate et iustitia uiuendo ad similitudinem Dei se componit. Et que sunt opera Christi, que sponse sunt imitanda, scilicet quod inimicos in tantum dilexit,  ut pro impiis moreretur. Et hoc ideo, qui fortis est ut mors dilectio, dura sicut infernus emulatio, quod est dicere: Sicut mors omnes fortes uincit, et ideo fortior omnibus existit, ita dilectio fortior est omnibus, que me fortissimum uicit, et me causa tui ad mortem cegit. Et sicut infernus durior est omnibus duris, et ideo infrangibilis; ita emulatio, id est inuidia mea, est insuperabilis, qua inuidebam diabolo quod te sponsam meam possedit, et crudeli morte affecit, quia intantum te dilexi, quod te morte mea redemi. Et ideo iustum est ut me intantum diligas, ut me imitando, mortem pro me subeas. Et si dilectionem habueris, pro me mortem subire poteris, quia lampades eius, caritatis lampades sunt  ignis atque flammarum. Lampades sunt uasa lucis, et intelliguntur spirituales uasa caritatis; qui intus ardent dilectione, foris lucent operatione. Lampades ignis sunt, qui sibi ardent, lampades flammarum, quia proximis lucent. Tales tormenta et mortem carnis contemnunt, quia eternam uitam diligunt. Aque multe non potuerunt exstinguere caritatem, nec flumina obruent eam. Hoc est, nec blanditie, nec mine, nec persecutiones, nec terrores uincunt amantem quin impleat meam uoluntatem. Is quippe diligit me, ideo sermonem meum seruabit: Hoc est, meum preceptum ut diligatis inuicem, sicut dilexi uos . Similitudo est de magno incendio, quod nec pluuie, nec flumina possunt exstinguere. Per aquas blanditie, per flumina accipiuntur  tentationes, que non possunt de bono ad malum flectere spiritales. Dilectio est pretiosior omnibus rebus, quia.

uERS. 7.---Si dederit homo omnem substantiam domus sue pro dilectione, quasi nichil despiciet eam. Hoc est: Si quis ratione utens omnem substantiam suam dederit in cibos pauperum, et seipsum tradiderit ad martyrium absque dilectione, ut mereatur Deum, qui est dilectio, habere, quasi nichil dederit; despiciet enim omnia que dedit, nisi ipsam dilectionem habuerit. Hoc totum ideo dicitur, ut si sponsa uelit sponso coniungi, quam maxime eum in dilectione imitetur, quia qui diligit in Deo manet , et qui non diligit, in morte manet . Hec quasi historice sunt ascripta mandragore,  possunt etiam allegorice adaptari Synagoge conuerse. Postquam Sunamitis de somno euigilauit, multis sibi adiunctis, regio cultu ad regem uenit: cui innixa ad thronum regni ascendit, quam chorus filiarum Ierusalem hac laude excepit:

Que est ista que ascendit de deserto diliciis affluens, innixa super dilectum suum? Scilicet Ecclesie gentium admirantes Synagogam nuper conuersam, in tantum culmen uirtutum ascendisse, et undique infideles sibi predicando et operando attrahere, in laudem eius erumpunt, dicentes: Que est ista, id est quam laudabilis est ista, que ascendit de uirtute in uirtutem ad Christum, de populo in cecitate perfidie, de deserto deliciis Scripturarum et uirtutum affluens, innixa super dilectum suum,  id est stabilita super Christum nunc dilectum suum. uel, super dilectum meum, cum ipsa esset excecata, nunc quoque dilectum suum factum, postquam ab eo ut luna a sole est illuminata.

Notandum quod ista laus, Que est ista, nunc tertio est posita. Primo quippe in laude Ecclesie gentium ponitur. Secundo laudi Ecclesie penitentium ascribitur. Tertio Ecclesie de Iudeis et gentibus conuertende assignatur, quia omnes in eadem fide Trinitatis collaudantur.

Aliter quia omnis multitudo fidelium a primo Abel usque ad ultimum electum una Ecclesia dicitur, que tribus temporibus mundi in fidem Trinitatis colligitur, scilicet ante legem sub patriarchis, in  lege sub prophetis, in Euangelio sub apostolis. He quoque tres laudes possunt referri ad tres Ecclesie distinctiones. Prima, ad illam, que sub patriarchis ascendit ad fidem Trinitatis; secunda, ad illam que sub prophetis ascendit ad fidem Trinitatis; tertia, ad illam que sub apostolis et eorum successoribus usque ad finem mundi ascendit ad fidem Trinitatis.

Sunamitem autem in solio regali sedentem rex alloquitur, dicens:

Sub arbore malo suscitaui te. Per hoc datur intelligi, quod sub arbore dormierit, et eam ibi excitauerit. In malo notantur tria, scilicet fructus, odor, umbra. Arbor mali, est crux Christi, cuius fructus est Christus, qui est odor suauitatis, et refrigerium  ab estu uitiorum ad uitam itinerantium. Sunamitis sub arbore dormiuit, quando Synagoga de arbore preuaricationis mortua iacuit. Hanc Christus sub arbore mali ad uitam suscitauit, quando in cruce, que erat lignum uite, pro ea mortem subiuit. Dicit ergo: Sub arbore malo suscitaui te, quasi conuerse Synagoge dicat: Merito diligendus sum a te, quia prior dilexi te, et morte mea redemi te in cruce. Ibi corrupta est mater tua, scilicet sub cruce Synagoga in inferno damnata, que clamauit dicens: Sanguis eius super nos, et super filios nostros . Ibi uiolata est genitrix tua, uidelicet lex nutrix tua preuaricata est, que dicit: Innocentem et iustum ne interficias . uel genitrix est uiolata, quando lex de littera est ad spiritum  mutata. uel genitrix, uidelicet Iudaica gens est uiolata, quando ob uindictam crucis a Tito et uespasiano est captiuata. Et quia te ab hoc malo eripui, et mihi sponsam assumpsi: Pone me ut signaculum super cor tuum, id est imaginem meam imprime memorie tue, ut sigillum cere, ut diligas me sicut dilexi te. Et pone me ut signaculum super brachium tuum, id est exemplar mee operationis imprime tue operationi, ut sicut ego per multa tormenta mortuus sum amore tui, ita tu per uaria tormenta moriaris amore mei. Hoc fecit Ecclesia in martyribus tempore persecutionis. Quia fortis est ut mors dilectio, hoc est, sicut mors omnia uincit, ita dilectio omnia uincit, que me causa tui ad mortem cegit: Dura ut infernus emulatio. Aemulatio accipitur  in bono et in malo. Dicitur enim imitatio uel indignatio, id est inuidia. Aemulari enim est bonos imitari, uel malis indignari, uel melioribus inuidere. De bono dicit Apostolus: Aemulamini, id est imitamini, carismata meliora . De malo autem: Aemulantur uos non bene . Et de Ioseph scribitur: Aemulabantur eum fratres , id est inuidebant ei. Aemulatio ergo Ecclesie fuit dura ut infernus; quia sicut infernus est infrangibilis, ita imitatio Ecclesie, qua imitata est Christi dilectionem uel operationem, fuit insuperabilis. Hoc ideo, quia lampades eius, lampades ignis atque flammarum, hoc est, habentes caritatem intus ut ignis ardebant, foris lucebant, ut flamme, operatione.  Per ignem quippe ardor, per flammas accipitur splendor. Laurentius, Stephanus, et alii eis similes, lampades, id est uasa caritatis, exstiterant, in quibus ignis Spiritus sancti ardebat, et foris flamma operationis lucebat. Aque multe, id est blanditie et delectationes mundane, non potuerunt, in eis, exstinguere caritatem, neque flumina, id est mine et tribulationes, obruent illam, ut eos a ueritate auertant; quia neque mors, neque uita, neque aliqua creatura poterit eos separare a caritate Christi .

Si dederit homo omnem substantiam domus sue pro dilectione, quasi nichil despiciet eam. Hoc est cum omni substantia mundi non potest dilectio comparari, quia Deus caritas est , que  sola morte est mercanda, et sine fine tenenda. Fidelis anima de deserto ascendit, cum malam uitam deserit, et ad spiritalem conuersationem per gradus uirtutum ascendit. Hec deliciis affluit, cum ferculis Scripturarum deliciose pascitur. Super dilectum est innixa, quia soli amori Christi est insita. Hanc sub arbore mali Christus suscitauit, dum mortuam in peccatis per fidem crucis uiuificauit. Ibi corrupta est mater eius, scilicet in peccato concupiscentie mortalis facta est humana natura, et ibi uiolata est genitrix eius, uidelicet propter peccatum passibilis facta est caro Eue. Quam Christus adhuc suscitabit, et incorruptibilem atque impassibilem faciet. Ideo Christum ponit super cor suum ut signaculum, quia eius doctrinam et uitam in corde ita format,  quasi eum semper presentem uideat. Super brachium eum ponit ut signaculum, dum exemplum operum Christi semper inspicit, et ea imitari cupit. In tali homine fortis est ut mors dilectio, quia sicut mors corpus interimit, et insensibile reddit, ita uera dilectio animam concupiscentiis mundi perimit, et ad cuncta terrena desideria insensibilem facit. Et in ea dura est sicut infernus emulatio, quia sicut infernus duriter quos absorbuerit tenet, ita anima fortiter imitationem uirtutum, quam ceperit, tenet, nec propter aliqua dura mundi eam deserit. Hec anima est lampas caritatis, in qua ardet ignis diuini amoris, et foris lucet flamma boni operis. In hac anima aque multe, id est multiplices delectationes carnis, non poterunt extinguere caritatem:  neque flumina, id est tentationes, obruent illam, quin semper ardeat et luceat. Hec dilectio talis est: Si dederit homo omnem substantiam domus sue pro dilectione, quasi nichil despiciet eam. Hoc est si omnia mundi relinquat, nichil ei prodest, nisi ipsam caritatem, que Deus est, habeat.

uidendum autem quid sit dilectio. Dilectio igitur est magna appetitio alicuius rei perfruende, quam quis habere cupit. Hec diuiditur in duo: in dilectionem uidelicet Dei et proximi. Dilectio Dei est omnia commoda et incommoda contemnere, causa perfruendi Deo. Hec tribus uerbis impletur, ut diligamus Deum ex tota anima, ex tota mente, ex tota uirtute, id est ex sensu, ex ratione, ex intellectu.  Dilectio proximi est priuata commoda postponere, gratia perfruendi amico. Hec per duo precepta impletur, scilicet: Quod tibi non uis fieri alii ne feceris , et: Quod uultis ut uobis faciant homines, facite eis similiter . Nemo uult damnum pati, nemini faciat. Omnis uult sibi in necessitate subueniri, aliis in necessitate subueniat. Hoc totum per illud impletur: Declina a malo, et fac bonum . Proximo damnum non inferre est a malo declinare, in necessitate proximo subuenire est bonum facere. Ideo lex scripta fuit in duabus tabulis, quia continet in se duo precepta caritatis. Timor est auctor caritatis. Est autem timor anxietas periclitandi. Qui diuiditur in duo, uidelicet in seruilem et filialem timorem. Seruilis  timor est malum deuitare, ne supplicium luat. Filialis uero est bonum facere, ne offensam Patris incurrat. Seruilis timor animam terebrat ut ferrum acutum corium perforat. Timor filialis dilectionem anime inducit, ut animam Deo alliget, sicut seta linum filum inducit, ut corium colliget. Ferrum durum est seruilis timor, seta minus dura est filialis timor, linum lene est dilectio. Ferrum et seta exeunt, linum intus permanet, sic caritas timores expellit, et ipsa intus permanet.

Item timor diuiditur in duo: est enim timor Dei et timor seculi. De Dei timore scribitur: Timor Domini sanctus permanens in seculum seculi . De timore autem seculi dicitur: Perfecta caritas foras mittit timorem .  Timor Dei est ueneratio ipsius, qui habet duas species; cum amator Dei timet se uel aliquid de mandatis Dei neglexisse, uel non ad placitum Dei omnia impleuisse. Timor autem seculi habet quatuor species que sunt: timor uilitatis, timor fragilitatis, timor mundanus, timor seruilis uel Iudaicus. Timor uilitatis est cum quis malum perpetrat ne aliis uilis appareat, uerbi gratia, cum quis homicidium uel adulterium facit, ne homicidis uel adulteris uilis sit. Timor fragilitatis est, cum quis malum, scilicet homicidia, rapinas, uel incendia perpetrat, ne a dominis suis temporalia beneficia perdat.

Timor mundanus est, cum quis malum deuitat ne supplicium luat, utpote, cum quis deuitat furtum,  quia timet suspendium, uel deuitat sacrilegium, quia timet crurifragium. Timor seruilis uel Iudaicus est, cum quis mandata legis facit, ne lege damnetur. Due species priores impellunt ad malum, due sequentes retrahunt a malo, quas omnes caritas foras mittit, que sola dilectione iustitie bonum facit.

Iuxta anagogen sponsa de deserto ascendit gloriosa, quando Ecclesia hic peregrinans de deserto mundi ad gaudia celi migrabit glorificanda. Quam chorus celestis Ierusalem, scilicet concentus angelorum, hac laude excipiet: Que est ista, id est quam beata, que ascendit de mundo ad celum; et in consortium suum introducet ubi deliciis paradisi affluet, quia de bonis Domini gaudebit, cum ipsum Deum in quem desiderant angeli prospicere, facie  ad faciem uidebit; ubi concentum angelorum et organa sanctorum audiet, et ipsum odorem suauitatis sentiet; ubi inebriabitur ab ubertate domus Domini, et satiabitur cum apparuerit gloria Domini. Ibi erit super dilectum suum innixa, quia semper in gaudio Domini erit stabilita. Hanc sub arbore mali Christus suscitabit, quia post hanc uitam omne genus humanum ad uitam per uictoriam crucis uiuificabit, quod per arborem transgressionis mortem subiit. Tunc Ecclesia recipietur in illa gloria, ubi per superbiam corrupta est mater eius, scilicet dignitas angelica, et ubi genitrix eius est uiolata, scilicet numerositas electorum immunita. Quam ipsa reintegrabit, cum incorruptelam possidebit, et numerum electorum implebit. Tunc Christum ut signaculum  super cor suum ponet, quia ipsum qui est imago Dei, in seipsam ut imaginem in cera expressam uidebit. Hunc ut signaculum super brachium ponet, quia ipsum pro labore operum mercedem accipiet. Ibi fortis est ut mors dilectio, quia sicut mors omnes reprobos traxit ad interitum, ita dilectio Dei omnes electos trahet ad gaudium. Ibi dura est sicut infernus emulatio, quia sicut infernus omnes emulatores, id est omnes imitatores diaboli absorbet, ita aula celi omnes emulatores, id est imitatores Christi recipiet. Ibi omnes electi lampades caritatis erunt, quando accensis lampadibus obuiam sponso et sponse ibunt. Qui semper ut ignis in amore Dei ardebunt, quando in regno Patris sui ut sol fulgebunt, et sicut hic aque delectationum,  et flumina persecutionum sanctorum caritatem non exstinxerunt, ita premia caritatis nullum finem habebunt. Domus hominum est hic mundus, si omnis substantia huius mundi detur, premio caritatis non comparabitur, quod dilectoribus Christi, qui est caritas dabitur. Cum sponsus dignitatem dilectionis mandragore ad se uenienti commendasset, conuertit se ad Sunamitem dicens:

uERS. 8.---Soror nostra paruula est et ubera non habet. Quid faciemus sorori nostre in die quando alloquenda est? Id est quando nubenda est. Similitudo est a parua puella, que uiro tradita adhuc non habet ubera, id est mamillas, nec est nubilis, et intelligitur Ecclesia post Antichristum creditura in  Christum; que paruula erit in numero fidelium, et ubera scilicet doctores sufficientes non habet, a quibus est interius preparanda, nondum in thalamum introducenda. Quasi dixisset: Dilectio quam commendaui est magna, sed mandragora nuper conuersa soror nostra facta, quia regni coheres est paruula in fide, scilicet in religione rudis, et tenera, et ideo ad tantam dilectionem inualida, ut mee dilectionis causa mortem subeat; proinde maxime quia ubera, id est predicatores non habet, qui eam sufficienter ad hanc dilectionem imbuant. Quid ergo faciemus sorori nostre in die quando alloquenda est, hoc est, quid fiet de ea in die iudicii, quando pro operibus suis est iudicanda, uel remuneranda si dilectionem non habuerit? Qui enim dilectionem habet Deum  habet, quia Deus est dilectio; qui autem eam non habet, hereditatem in regno Dei non habet.

Aliter, soror nostra, mandragora, paruula est, in numero fidelium, et ubera non habet, id est doctores qui lac doctrine prebendo numerum eius adaugeant. Quid ergo fiet in die iudicii, quando angelis erit associanda, si numerus electorum non erit impletus? Respondet Sunamitis:

uERS. 9.---Si murus est, edificemus super eam propugnacula argentea. Quod est dicere: Si parua est faciamus eam magnam, scilicet mittamus artifices qui colligant pretiosos lapides, et faciamus de ea murum; et super eam edificemus propugnacula argentea, hoc est mittamus predicatores, tu inspirando, ego operando, qui uiuos lapides, id est electos  homines docendo in unam fidem colligant, et habitaculum Deo de eis faciant: quibus tales prelatos preficiamus, qui sunt ut argentum splendentes eloquentia, et subditos a uitiis et hereticis armis uirtutum defendentes. Et si ostium est compingamus illud tabulis cedrinis, quod est dicere: Si ubera, id est doctores, non habet, compingamus ligna cedrina, id est congregemus multa sanctorum exempla, quorum opera sunt imputribilia, et uermes, scilicet demones, fugantia; et de illis faciamus ostium, id est quemdam fidei introitum, per quem multi ad eam ingrediantur, et numerus fidelium in ea multiplicetur. Aliter: Si aliquis perfectus est murus, scilicet ingenio munitus, fortis in uirtutibus, edificemus super eam propugnacula argentea, hoc  est, hunc faciamus ei defensorem eloquentia splendentem. uel edificemus super eam propugnacula argentea, id est inuincibiles sententias, diuino eloquio lucidas, quibus eam instruat, et ab hostibus defendat, et si quis imperfectus est ostium, aperiens aliis docendo introitum salutis; illum tabulis cedrinis compingamus, id est immarcescibilia piorum uirorum exempla ei proponamus, quibus multos ad conuersionem pertrahat, et per ostium fidei in domum Dei, id est in Ecclesiam introducat. In muro tria notantur. De multis fit lapidibus, ciues intus munit, hostes exterius repellit; ita Ecclesia de multis fidelibus constat, quos cemento caritatis conglutinat, fide crucis munit eos qui in se habitant,  hostes, scilicet paganos et hereticos, communione a se separat. In ostio quoque tria notantur, scilicet introitus, et exitus, et uia in medio. Introitus est fides, quo intratur ad Ecclesiam; exitus, perseuerantia, quo exitur ad uitam; uia in medio, opera in dilectione. Muro facto et ostio compacto, canit sponsa exsultans:

uERS. 10.---Ego murus et ubera mea sicut turris. Quasi dicat: Ego que fui paruula in numero, facta sum multiplex firmis fidelibus, sicut murus in lapidibus, et ideo digna sum ut super me argentea propugnacula edificentur, id est tales prelati mihi preficiantur, qui me splendore sue eloquentie caritatem a sponso mihi commendatam doceant, et armis Scripture ab hereticis defendant. Et que ubera non  habui, id est doctores, iam tales habeo, qui sunt alti et firmi in uirtutibus, ut turris, per quos possit esse introitus ad uiam salutis; et ideo digna sum, ut compingantur tabulis cedrinis, id est ut confirmentur sanctorum exemplis, quibus me instruant opera caritatis. Per tabulas pictura, per cedrum intelligitur imputribilitas, per compactionem concordia; quasi tabule picte coram hominibus expanduntur, cum exempla sanctorum eis proponuntur, que sunt ut cedrus coram Deo imputribilia, et serpentes, id est demones fugantia, que compingunt doctores et electos imitationis concordia.

Aliter. Quisque perfectus dicit: Ego sum murus, scilicet contra uitia fortis, et ideo in Ecclesie edificio locandus, ut super me edificentur propugnacula  argentea, scilicet sacre Scripture uerbo Dei splendide, quibus sim Ecclesie munimini et decori. Et ubera mea sicut turris, id est doctrina mea est firma, que facit auditores in modum turrium surgere in altum uirtutum.

Nota quod perfectus muro comparatur; ubera illius, id est doctrina, turri assimilatur, quia uita eius est contra uitia mundi munita; doctrina uero eius in uirtutibus alta. Imperfectis dicit: Ego sum ostium , quia docendo aperio minus doctis uite introitum, et ideo compingi debeo tabulis cedrinis, id est confirmari sanctorum exemplis. Ego sponsa cepi talis esse, ex quo, subaudis tempore, sum facta coram eo quasi pacem reperiens, hoc est, ex quo tempore cessauit persecutio Antichristi, et mihi reddita  est pax Christi, cepi a suis opificibus edificari murus de uiuis lapidibus, et ubera mea ceperunt surgere in uirtutibus.

Post mortem namque Antichristi erit maxima pax in mundo; sed breui tempore ut scribitur: Cum dixerint pax et securitas, tunc repentinus eis ueniet interitus , id est dies iudicii, et in illa pace congregabitur Ecclesia in cultum unius Dei. De qua subdit sponsa:

uERS. 11.---uinea fuit pacifico in ea que habet populos; tradidit eam custodibus. Quod est dicere: Antichristo auctore discordie occiso, Christus uerus pacificus faciet pacem mundo, et in illa pace faciet sibi uineam, scilicet uniuersalem Ecclesiam, que  profert palmites uino abundantes, id est doctores potum uite fundentes. Qui uinea erit in ea pace que habet populos, id est gentes omnes; non sicut illa pax que fuit sub Salomone in una Iudeorum gente. Et hanc uineam tradet custodibus, id est prelatis custodiendam et regendam. Hoc ideo dicitur; quia dubitatur utrum Ecclesia illo tempore aliquibus prelatis regatur, cum dies iudicii imminere credatur. Sed sciendum est quia Ecclesia illis diebus erit in suis officiis et ordinibus sicut hodie; dicente Domino, sicut in diebus Ne plantabant, arabant, et cetera opera faciebant, usque dum uenit diluuium; ita in diebus Filii hominis , id est ante diem iudicii arabunt, plantabunt et cetera opera facient, usque dum uenerit incendium. Ideo autem  preteritum fuit, et tradidit pro futuro, posuit, ut certitudinem ostendat, quod ita est a Deo dispositum, quasi iam sit transactum. Qualem autem fructum illa uinea proferat, subiungit:

uir affert pro fructu eius mille argenteos. Hoc est quilibet relinquet omnia huius mundi, que possidet, et dabit ea pauperibus, ut percipiat premium promissum in hac uinea laborantibus. Omnis enim, qui in hac uinea usque ad noctem, id est usque ad finem uite laborauerit, denarium, id est Christum, qui est summum bonum, in premio habebit. Fructus quippe huius uinee, est regnum celeste. Per millenarium autem intelligitur perfectio. Hi autem dicuntur perfecti, qui omnia mundi relinquunt, dicente Domino: Si uis perfectus esse, uende omnia que  habes, et da pauperibus . Per argentum quod est in pretio, intelligitur huius mundi substantia, que hominibus uidetur pretiosa. Mille ergo argenteos affert pro fructu uinee, qui omnia huius mundi relinquit, et dat indigentibus propter regnum celeste. Aliter, uir affert pro fructu eius mille argenteos, scilicet Christus ex Patre Deus, et nobis factus uir, affert pro labore huius uinee plenum gaudium. Per mille quippe plenitudo gaudii, per argentum accipitur premium operis. Mille argentei sunt quatuor libre, et comprehensi sunt omnes electi hoc numero. Omnes electi quippe qui per quatuor Euangelia, de quatuor partibus mundi ad opus huius uinee uocati, usque in finem in ea laborabunt, et plenum gaudium in premio percipiunt.  Operarii huius uinee, pondere diei et estus fatigati, et ab aduersariis multis malis uexati, dicunt patrifamilias: uineam suam de custodia sua emisit, quam custodibus commisit, ideo non eripit nos de tribulatione, quos uidet tantopere causa sui laborare. Respondet paterfamilias:

uERS. 12.---uinea mea coram me est. Hoc est, in custodia mea est. Ego uideo operantes. Ego uideo custodientes. Ego uideo tribulantes. Ego uideo otiantes. Et reddo unicuique mercedem secundum suum laborem. Nam mille tui pacifici, et ducenti his qui custodiunt fructus eius. Hoc est mille argentei dabuntur operariis, et ducenti custodibus. O uinea, mille argentei erunt tui pacifici, id est, pacem tibi  apud Deum impetrantes, et ducenti argentei erunt pacifici his qui custodiunt fructus eius, hoc est, erunt impetrantes pacem uinee custodibus. Duodecies centum sunt mille ducenti. Innuit hic numerus, quod hi qui exemplo duodecim apostolorum omnia reliquerunt, et in hac uinea secundum doctrinam eorum laborauerunt, hic centuplum accipiunt, et in futuro mille argenteos, id est plenum gaudium habebunt. Custodes autem uinee, id est prelati Ecclesie ducentos argenteos, id est duplex premium in corpore et anima reportabunt, quando minores ut stelle, maiores ut luna, docti autem ut splendor firmamenti, id est ut sol fulgebunt.

Notandum quod sepius in hoc Cantico nuptiali a principio libri usque in finem uinee et botri introducuntur,  et Ecclesia uniuersalis et electi in ea innuuntur, cuius uitis est Christus, palmites apostoli et omnes electi, uinum doctrina eorum, que letificat corda fidelium. Hec que dicta sunt de mandragora, possunt etiam intelligi de Sunamite, de qua conqueritur regina austri filia Pharaonis, scilicet Ecclesia gentium, per doctores primitiue Ecclesie, ita dicens:

Soror nostra, Sunamitis, uidelicet Synagoga nouiter conuersa, paruula est, sub Elia et Enoch in numero conuersorum, et ubera, id est doctores sufficientes, et ubera legis, et prophetarum sibi spiritaliter exponentes, non habet. Quid ergo faciemus sorori nostre in die quando alloquenda est, Hoc est quid fiet de ea in tempore persecutionis Antichristi,  quando de fide tentanda est? Quid respondebit aduersariis de fide se interrogantibus? Respondet per Scripturas primitiua Ecclesia, scilicet Epistolas Petri et Pauli et aliorum. Si murus est, edificemus super eam propugnacula argentea. Hoc est, si uelit firma esse in fide, et constans in passione, ut murus contra hostes in obsidione, componamus ei tales scripturas, quibus se ab aduersariis defendat, et copiose capitosis respondeat, et hereticis fortiter resistat.

Si autem est ostium, compingamus tabulis cedrinis. Hoc est, si uelit uerbo et exemplo esse aliis introitus ad uitam, proponamus ei multa exempla antiquorum sanctorum, quibus sufficienter introducendos ad fidem instruat. Synagoga igitur, Scripturis  edificata, exemplis iustorum compacta, exclamat letabunda: Ego murus, id est firma in fide et fortis in passione; Et ubera mea sicut turris, id est doctores mei sunt alti in uirtutibus et hostibus terribiles. uel doctrina mea est inexpugnabilis. Ex quo facta sum coram eo quasi pacem reperiens, id est ex quo tempore fidem Christi recepi, et eius gratiam promerui.

Iudea pacem cum Christo et hominibus non habuit, postquam infelix clamabat: Sanguis eius super nos et super filios nostros . Per totum quippe orbem dispersa omnibus gentibus sub tributo seruit, et omnis populus sanguinem Christi de manu eius requirit. Sed postquam ad Christum  conuersa fuerit pacem cum omnibus gentibus habebit. Quasi coram eo pacem reperit, cum Ecclesie communionem promeruit, quam tunc plenam habebit, quando angelis associata cum principe pacis gaudebit. De qua Synagoga subditur:

uinea fuit pacifico in ea, que habet populos: tradidit eam custodibus. uir affert pro fructu eius mille argenteos. Scilicet Iudea fuit sub Salomone in maxima pace, et habuit multos populos sub tributo, que ut fertilis uinea de Aegypto translata, et in terram repromissionis plantata, nobis propagines, scilicet prophetas protulit, de quibus potus Scripturarum sicut de uuis fluxit. Hanc tradidit rex custodibus custodiendam, quando eam distribuit principibus regendam; pro cuius fructu uir mille argenteos attulit,  quando Ptolomeus, rex Aegypti in Scripturis studiosus, copiosam pecuniam pontifici Iudeorum transmisit, eo quod sibi sacram Scripturam per LXX interpretes misit.

Hec uinea postmodum in amaritudinem conuersa non uuas, sed labruscas attulit, quando contra legem iustum et innocentem Christum ueram uite uitem, occidit, et palmites eius apostolos, fructum uite ferentes, a se expulit. Ideo uindemiabant eam omnes qui pretergressi sunt uias, quando Romani, et omnes gentes in circuitu uastabant eam.

Hec uinea iterum predicatione Elie et Enoch exculta, erit uero pacifico scilicet Christo uinea in ea pace, uel in ea uinea que habet populos, id est in catholica Ecclesia, que continet omnes populos. Quam  tradet custodibus, uidelicet fidei doctoribus, sub quorum custodia proferet pretiosum fructum, scilicet gloriosum sanguinem martyrum. Pro quo fructu uir affert mille argenteos, scilicet Christus ex ea uir factus, dabit ei pro labore eterne uite premium, quod notatur per millenarium. Unde subiungitur:

uinea mea coram me est. uidelicet Synagoga, prius propter perfidiam non mea, sed a regno Dei aliena, nunc propter fidem mea, coram me est, bona operando, et alios docendo, ut remunerem in ea laborantes, et eam custodientes, et puniam eam uastantes. Nunc conuertit se ad uineam, dicens: Mille tui pacifici, et ducenti his qui custodiunt fructus eius. Quasi dicat, o Synagoga ad me conuersa, ne timeas;  iam enim coram me reperisti pacem, quia mille erunt tui pacifici, id est omnes perfecti rogant Christi pacem fieri, et ducenti pacifici, id est omnes perfecti ueteris et noue legis, rogant pacem his qui custodiunt fructus eius. Cum premiserit mille tui pacifici, queritur quare subintulerit fructus eius, et non fructus tuos. Quia nimirum uerba dirigit ad eos qui extra uineam sunt ut festinent per fidem eam ingredi, et per dilectionem in ea operari, ut pro tali fructu mereantur remunerari. Tropologice intelligitur hoc totum de fideli anima, de seculo ad specialem uitam conuersa, de qua dicit uox prelatorum.

Soror nostra paruula est et ubera non habet.  Quid faciemus sorori nostre in die quando alloquenda est?

Quasi dicat, anima fratris nostri nuper conuersi, que nostra soror est, in professione paruula, id est rudis et inscia est in conuersatione, et ubera, id est doctrinam regine sufficienter non habet. Quid ergo fiet de ea, in die tentationis, quando a pristinis uitiis, id est a demonibus tentanda est? Diabolus enim multo acrius tentat ad religionem conuersos, quam fluctibus seculi immersos. Anima paruula est, antequam crescat per incrementa uirtutum, et ideo ubera predicationis non habet, que infirmis auditoribus prebet. Adulta autem est quando uerbo Dei copulata, sancto Spiritu repleta, per predicationis mysterium in filiorum conceptione fetatur quos exhortando  parturit, conuertendo parit. Respondet uox spiritu consimili plenorum: Si illa anima murus est, id est si uelit esse stabiliter in congregatione, edificemus super eam propugnacula argentea, hoc est, instruamus eam sententiis eloquentia lucidis, quibus se a tentationibus muniat, et alios se a uitiis abstinere doceat. Et si est ostium, aliis uerbo et exemplo ad conuersionem, compingamus illud tabulis cedrinis, id est ornemus illud multis Patrum exemplis, ut multis pateat introitus per illud ad uitam. Anima, doctrinis prelatorum ut lapidibus opificum edificata et exemplis Patrum ornata, clamat secularibus: uos, qui in seculi negotiis laboratis, meo exemplo, quasi per ostium ad spiritualis uite requiem intrate, quia ego prius uobis similis in peccatis labilis, facta sum  ut murus, in spiritualibus stabilis, et ubera mea, id est doctrina uite mee ut turris inexpugnabilis. Ex quo facta sum coram eo quasi pacem reperiens, id est ex quo me de tumultu seculi ad quietem claustralem contuli; quasi enim in fremitu bellorum desudat, qui inter aduersa mundi et carnis illecebras laborat; sed quasi pacem coram Deo reperit, dum in spirituali uita requiescit, quam pacem plenam habebit, quando nullam pugnam inter carnem et spiritum sentiens, in eterna pace gaudebit. Quod autem subditur: uinea fuit pacifica, intelligitur queuis iustorum congregatio, in qua palmites sunt uiri spirituales: uinum uero suauis doctrina: et hec habet populos, scilicet multos ad religionem conuersos. Hanc tradidit uerus pacificus Christus custodibus ad  colendam, scilicet prelatis spiritualibus, ut Augustino, Benedicto ad erudiendam. Pro fructu eius affert uir mille argenteos, quando quisque relinquit omnia que sunt mundi, et claustrum intrat, ut centuplum recipiat, et uitam eternam possideat. uel pro fructu eius affert mille argenteos, quando Christus huic in bono perseuerauit usque in finem, uitam eternam dabit. Unde subditur: uinea mea coram me est, hoc est claustralis uita que causa mei fit in presentia mea est, ut remunerem omnes in ea laborantes pro me, et damnem in ea praue uiuentes. Et, o tu anima, que pacem reperisti coram me, quando de seculo conuersa es ad me; adhuc plenam pacem habebis, quando me in eterna pace uidebis: quia mille erunt  tui pacifici, id est omnes perfecti pacificabunt me tibi, et ducenti pacifici erunt his qui custodiunt fructus eius uinee, id est omnes perfecti in actiua uita et contemplatiua pacificabunt hos apud me, qui spiritualis uite instituta custodiunt. Sicut enim mille, ita centum perfectionem uel plenitudinem premii significat; et ducenti quantum duo millia. Iuxta anagogen est hec uox Ecclesie iam in celo regnantis, ad angelicam turbam de Ecclesia peregrinante conquerentis.

Soror nostra paruula est, id est Ecclesia adhuc peregrinans nostra coheres futura adhuc in numero electorum imperfecta est, et ubera non habet, id est plures doctores qui eam ad perfectionem instruant. Quid faciemus sorori nostre in die quando alloquenda  est, hoc est, quid fiet de imperfectis in die iudicii, quando a iudice iuste iudicandi sunt? Multi non sunt, qui non solum omnia ut perfecti reliquerunt, sed nec peccata sua eleemosynis pauperum redemerunt, et ideo damnati erunt. Respondet uox angelica: Si est constructa per opifices ut murus de uiuis lapidibus, edificemus exhortando super eam bona opera, ut sint eis in die iudicii propugnacula ut argentum splendida, quando sinistris dicetur: Discedite operarii iniquitatis, nescio uos , et si est predicando aperta, ut ostium, ut sit fidelibus introitus per eam ad uitam, compingamus eam tabulis cedrinis, id est admonendo constipemus eam spiritualibus filiis qui numerum electorum impleant, et de nostra societate congaudeant. Ecclesia ergo uidens se de uiuis  lapidibus ut murum in habitaculum Dei edificari, et turrim angelicam celestis Ierusalem per se reparari, canit exsultans:

Ego murus, et ubera mea sicut turris. Quasi dicat: Ego sum constructa per opificem Christum de electis hominibus, ut murus de lapidibus in ambitum Ierusalem celestis, ut murus in circuitum ciuitatis. Et ubera mea, id est doctores qui mihi lac doctrine prebent sicut turris in Ierusalem erecti sunt per angelos qui inde ceciderunt, et ita cepi edificari ut ciuitas per doctos opifices apostolos, et illorum successores, ex illo tempore, ex quo facta sum coram eo quasi pacem reperiens, humanum genus pacem cum Deo et angelis non habuit, postquam in paradiso mandatum Dei per primum parentem preteriit. Sed  quasi pacem cum Deo reperit, dum in Christum, qui est pax uera, credidit. Hanc pacem chorus angelicus hominibus bone uoluntatis cecinit, quando Princeps pacis, Christus, de aula celi in carcerem mundi uenit; hanc suis hinc discedens reliquit dicens: Pacem meam do uobis, pacem meam relinquo uobis . Hanc pacem, deuicta morte, destructo bellorum auctore diabolo, attulit filiis pacis, id est pacificis dicens: Pax uobis . Hac pace optauit se super Ecclesias gentium Deo pacificari, dicens: Osculetur me osculo oris sui, id est per Christum reddat mihi pacem quam amisi. Hanc pacem nunc habet in se spe, postea habebit in re; quando ipsam pacem facie ad faciem uidebit, et omnes fines  Ierusalem in pace possidebit. Hec Ecclesia fuit uinea uero pacifico Christo, in ea pace, que habet populos, subaudis Christianos, uel que habet paruulos, id est humiles; in qua ipse fuit uitis uera, uinum Euangelica doctrina. Hanc tradidit custodibus, scilicet apostolis et aliis prelatis ad propagandam et dilatandam, sub quibus nobilem fructum protulit, scilicet martyres, confessores, uirgines, et alios fideles. Pro quo fructu uir Christus affert mille argenteos, scilicet omnibus huius uinee operariis premii denarium quod est plenum gaudium. Unde subditur: uinea mea coram me est, scilicet Ecclesia mea in hac uita, uinea, per me patremfamilias plantata et per apostolos per orbem propagata, semper erit in celis coram me, uidens gloriam meam, et Patris, et  Spiritus sancti presentiam. Et ibi o uinea erunt mille tui pacifici, hoc est, omnes angeli, et sancti, o Ecclesia, per me pacem tecum habebunt. Et ducenti his qui custodiunt fructus eius, hoc est, omnes qui huic uinee bene prefuerint, pacem corporis et anime in eternum habebunt. Hucusque rex cum regina austri et filia Pharaonis in horto nucum mansit, ubi Sunamitem et Mandragoram in gratiam recepit, que nunc ad summam reginam dicit:

uERS. 13.---Que habitas in hortis, amici auscultant, fac me audire uocem tuam. Quasi dicat: O Regina reginarum, que cum reginis et filiabus Ierusalem habitas, hic mecum in hortis iam te regali ornatu ornaui, iam omnes gentes in tuum dominium congregaui, fac me nunc audire uocem tuam, id est  petitionem tuam. Quid amplius petas? Amici, id est principes mei auscultant quid amplius uelis, et quid a me exigas? Respondet regina: Hec est petitio mea, ut hinc recedas, et me tecum ducas, hoc equipollenter dicit:

uERS. 14.---Fuge, dilecte mi, et assimilare capree hinnuloque ceruorum super montes aromatum. Quod est dicere: Recede de loco isto, et reuertere ad Libanum qui est mons aromatum, ubi est regale palatium, in quod me duc tecum. Et sicut caprea salubres herbas eligit a noxiis, ita segrega me ab hostibus meis; et aggrega mihi omnes electos et amicos meos in nuptiis mihi preparatis. Et sicut hinnulus uelociter currit de estu numbram, ita uelociter perduc me in regiam aulam. Scilicet Ecclesia, de omnibus  gentibus congregata ad Christum, et ab eo omnibus uirtutibus adornata, orat, ut eam aliquando de ualle lacrymarum ducat in montem celorum, in celeste palatium, ubi ab hostibus suis segregata, cum amicis suis exsultet in perenni gloria. Notandum quod quatuor horti in hoc libro ponuntur, scilicet hortus conclusus, hortus pomorum, hortus aromatum, hortus nucum. Hortus conclusus fuit uirgo Maria, mater Dei incorrupta, in quem hortum sponsus Christus descendit quando in clausum uirginis uterum uenit. Hortus pomorum fuit gens Iudeorum, qui dulcia poma protulit, dum in primitiua Ecclesia multitudinem credentium edidit; que cor unum et animam unam habuit. In quo horto myrrham messuit,  dum amaritudinem passionis in Iudea sustinuit. Hortus aromatum fuit Ecclesia gentium, in qua fuit collectio sanctorum; in quem sponsus descendit, dum per predicationem apostolorum in gentilitatem uenit. Hortus nucum est Synagoga adhuc conuertenda, in quo sunt multi amara carnis exterius sustinentes, interius dulcedinem uirtutum habentes; in quem sponsus descendet, cum per predicationem Elie et Enoch Synanogam uisitabit. In his hortis Ecclesia habitat, quia pro diuersis temporibus diuersos status mutat. Alia Translatio habet in portis, et intelliguntur uirtutes, uel apostolice Scripture, que porte uite, in quibus Ecclesia habitat, dum per apostolicas Scripturas se uirtutibus ornat. Dicit ergo Sponsus Ecclesie:

 Que habitas in hortis, fac me audire uocem tuam. Ac si Christus dicat Ecclesie perfectorum: Que per instituta religionis habitas in Ecclesiis, in quibus profers germina uirtutum, et flores sanctorum, fac me audire uocem tuam, hoc est fac talem predicationem tuam in perfectis, que digna sit ut ego eam, audiam: quia amici, id est angeli per me facti, tui amici, et tui pacifici auscultant, ut eam ad me remunerandam perferant. uel fac me audire uocem tuam, id est petitionem tuam, quia angeli amici tui auscultant, ut eam ad me implendam perferant. uel fac me audire uocem tuam, id est petitionem tuam, quia angeli etc. Similitudo est inde, ubi amici sponsi auscultant, quid sponsa petat, ut eius petitionem a sponso obtineat. Deum facit audire uocem suam, qui  non lucri causa, sed tantum pro Deo de eterna uita proximis predicat. uel Deum facit audire uocem suam, qui non terrena sed eterna a Deo postulat. Porro tota predicatio uel oratio Ecclesie est, ut fiat inter bonos et malos separatio, ut boni quiete, quam amant, fruantur, et mali ut ad eos conuertantur, aut ab eis discernantur. Unde sequitur:

Fuge dilecte mi. Id est transi a paleis, et subtrahe me inimicis. Sicut ille qui fugit, et abscondit se ab eis. Et assimilare capree, discernendo bonos a malis, sicut caprea discernit bonas herbas a malis, et assimilare hinnulo, discernens incestos, et requiescens in castis, sicut hinnulus estum declinans in umbra requiescit. Tu dico, qui es hinnulus seruorum, id est filius patriarcharum, qui transilierunt  spineta peccatorum, et esto in granis, scilicet in nobis, qui sumus montes aromatum, id est alti in uirtutibus et per bona opera redolentes. uel tu qui es hinnulus ceruorum, in humana carne de patriarchis assumpta, esto super montes aromatum, uidelicet super choros angelorum, associans eis multitudinem hominum; hinnulum ceruorum posuit ad distinctionem hinnuli capree, qui alta petit, ille uero uelociter currit. Uniuersitas regni celestis est in hoc uersu comprehensa. Per dilectum quippe Christus, per fugam transitus de mundo ad uitam, per capream Ecclesia, per hinnulum ceruorum populus sanctorum, per montes aromatum ordines angelorum intelliguntur: qui omnes in nuptiis Agni congregabuntur,  quando Ecclesia a malis separabitur, et in celesti Ierusalem gloria et honore coronata, in solio regni pro emula sua, scilicet angelica natura damnata, regina locabitur, et sponso suo uerbo Dei in carne sibi unito in gloria quoque copulabitur. Tropologice quelibet fidelis anima in hortis habitat, qua uiriditate spei et bonorum operum est repleta. Sicca quippe est spes huius mundi, quia omnia, que hic amantur cum festinatione arescunt. Que ergo in hortis habitat, oportet ut sponso uocem suam audire faciat, id est in tantum donum predicationis emittat, in quantum illo delectatur quem desiderat, quia amici, uidelicet omnes electi auscultant, qui ut celestem patriam reuisant, uerba uite audire desiderant, huic dilectus fugit, quia qui ex carne comprehensibilis  factus est, ex diuinitate intelligentiam nostri sensus excedit. Capree et hinnulo assimilantur, qui ascendunt in montes aromatum; quia in illos per gratiam ascendit et requiescit, qui sunt semper in odore uirtutum. Iuxta anagogen amica in hortis habitat quando Ecclesia in paradiso tripudiat. uel in portis habitat, dum per apostolos qui sunt porte uite nationes iudicat. Ipsa etiam dies iudicii dicitur, ut ibi: Non confundetur, cum loquetur inimicis in porta , scilicet Ecclesia in die iudicii non confundetur cum inimicis suis paganis, Iudeis, hereticis loquetur insultans eis, quod hic eam confuderunt, et ideo confusi sunt. Illa dies est porta uite; quia iusti per eam intrabunt in uitam eternam. Et etiam porta mortis, quia impii per eam ibunt in  supplicium eternum. In illa porta facit Ecclesia sponsum audire uocem suam, dicens: Domine si inueni gratiam in conspectu tuo, ostende mihi temetipsum, ut uideam faciem tuam, in quam angeli desiderant prospicere. Et tunc ipsa uocem sponsi audiet, cum ipsam super omnia bona sua constituet dicens: Intra in gaudium Domini tui . Sequitur uox sponse, quam sponsus uult audire: Fuge, dilecte mi, et assimilare capree hinnuloque ceruorum super montes aromatum. Dilectus a malis fugit, cum sponsam suam de erumnis mundi ad gaudia celi ducit. Capree similis erit, cum electos a reprobis ut grana a paleis eligit. Hinnulo similis erit, cum in sanctis ut hinnulus in umbra requiescit. Tunc uero super montes erit aromatum, quando regnabit  super altitudinem angelorum et hominum, in quibus fragrat odor uirtutum. uel ipsa caprea cum hinnulo erit super montes aromatum, quando Ecclesia cum populo fidelium possidebit portas inimicorum suorum, scilicet cum hereditabit loca apostatarum angelorum. Ecce quo istud carmen est deductum, quod genus humanum lapsum deduxit ante Dei conspectum.

Hic liber ideo legitur de festo S. Marie, qua ipsa gessit typum Ecclesie, que uirgo est et mater. uirgo, quia ab omni heresi incorrupta; mater, quia parit semper spirituales filios ex gratia. Et ideo omnia que de Ecclesia dicta sunt, possunt etiam de ipsa uirgine, sponsa et matre sponsi intelligi. Exstat libellus  a nobis editus, qui intitulatur Sigillum S. Marie, in quo tota Cantica specialiter adaptata sunt eius persone.

Ut labor noster omnibus fiat fructuosus, breui epilogo cuncta repetamus.

Hic liber incipit, ubi humanum genus pacem, id est Dei gratiam recepit. Per osculetur me, Christi incarnatio notatur, que homini pacem attulit, quam in primo parente perdidit, quam Ecclesia semper optauit. Christus quippe, uerbum Dei, sponsus humane nature, est pax uera, cui unita est nostra natura. Et quando Deus factus est homo, tunc utique homo factus est Deus. Pacem uero quam attulit uictor mortis, resurgens credentibus reddidit, dicens: Pax uobis . Et hoc erat osculum  oris Dei, pax reddita per uerbum Dei, quia tunc impassibilis et immortalis facta est in Christo nostra natura, sicut ab initio erat, creata. Per ubera, accipitur euangelica doctrina. Per unguenta sancti Spiritus carismata. Per nomen ut oleum effusum, nouum nomen Christianitatis innuitur, quod per oleum sanctum in baptismate credentibus imponitur. Per trahe me, Christi ascensio notatur, post quem Ecclesia optatatrahi in celum. Ideo sequitur: Odor unguentorum, quod fuit suauitas Spiritus sancti donorum. Introduxit me rex, conuersionem primitiue Ecclesie exprimit, que post datum Spiritum sanctum contigit. Nigra sum, tribulationem primitiue Ecclesie innuit, quam a perfidis Iudeis pertulit. Indica mihi, angustiam depromit, quam ei hereticorum prauitas intulit. Si ignoras te demonstrat tutelam apostolorum,  que ei erat ut tabernacula pastorum. Per nardum et fasciculum myrrhe et botrum cypri, passio Christi ei proponitur, ut hanc per patientiam imitetur. Nam per nardum incarnatio, per myrrham passio, per botrum cypri resurrectio Christi accipitur. Per ecce tu pulchra es amica mea, et reliqua que sequuntur, usque in lectulo meo, laus fidei et laboris primitiue Ecclesie a Christo; et gratiarum actio ipsius Ecclesie, pro donis Spiritus sancti et predicatio ipsius ad gentes exprimitur. Per illud uero, in lectulo meo, usque uadam ad montem myrrhe introductio Ecclesie gentium notatur, que per apostolos de deserto infidelitatis in lectulum Salomonis, et in ferculum ad conuiuium est ducta, et a filiabus Sion  suscepta, et a rege pacifico magnifice laudata. Per illud uadam ad montem myrrhe, usque hortus conclusus, certamen Ecclesie innuitur, ubi contra Amana, Sanir et Hermon, id est contra principes gentium,  qui erant pardi et leones, scilicet seui persecutores armis fidei et patientie pugnabat. Per illud autem hortus conclusus, usque surge, aquilo, per diuersa genera herbarum aromaticarum, intelliguntur diuersi ordines iustorum, quasi diuerse legiones martyrum pro Christo pugnantium. Per surge, aquilo, usque ego dormio, exprimitur Ecclesie afflictio, qua sub hereticis pro fide afflicta est. Per ego dormio, pax et securitas Ecclesie accipitur. Per surrexi ut aperirem, eius predicatio innuitur. Per anima mea liquefacta est, Ecclesia penitentium accipitur. Per qualis est dilectus tuus, usque descendi in hortum nucum, Ecclesia imperfectorum mysteria Christi docetur ab Ecclesia perfectorum. Per descendi in hortum nucum, usque ueni dilecte mi, conuersio Synagoge,  et eius certamen sub Antichristo, et laus membrorum, id est ordinum eius describitur. Inde usque ad fidem libri, uocatio infidelium post Antichristum, et remuneratio fidelium, et separatio bonorum et malorum per ultimum iudicium exprimitur. Post quod uniuersalis Ecclesia, Christi sponsa, per carnem unita uerbo Dei, gloria et honore pro certamine suo coronabitur, et in thalamo glorie, id est in manifesta uisione Dei sponso suo copulabitur.

Sicut patrem Dauid, Patre Deo opitulante, explanauimus; ita filium Salomonem, Filio Deo adiuuante, elucidauimus. Ideo omnes Spiritui sancto, compositori et expositori utriusque operis gratias  referamus.

Cantica digna toris caste flagrantis amoris
   Digne scripta meo sunt simul officio.
Digna Deo regi finitur laus hymenaci.


Explicit expositio Honorii super Cantica canticorum





SIGILLUM BEATAE MARIAE UBI EXPONUNTUR CANTICA CANTICORUM.



Discipuli ad magistrum.


Optimo magistro, librorum registro, frequentia discipulorum, uidere in Sion Deum deorum. Omnium fratrum conuentus tue diligentie grates soluit, quod eis spiritus sapientie tot inuolucra per tuum laborem in elucidario euoluit. Rogamus igitur te omnes uno ore iterum nouum laborem subire, et nobis causa caritatis aperire cur Euangelium: Intrauit iehsu in quoddam castellum , et Cantica canticorum de sancta Maria legantur, cum nichil penitus ad eam pertinere uideantur.



Responsio Magistri.

Quia pondus diei et estus decreui in uinea Domini pro denario portare, nolo terram, ut sterilis ficulnea, in uacuum occupare, sed ut oliua fructifera  domui Dei aliquid decoris adducere, ut merear in ea quandoque mansionem percipere. Igitur quia uestrum collegium gratanter suscepit, quem misi libellum, dabo operam per clauem Dauid uobis reserare, de quibus uidemini dubitare.

Ad gloriam itaque Filii Dei, et ad honorem geniricis sue, hic libellus edatur, et nomen ei Sigillum sancte Marie imponatur. Ipse autem intellectum tribuat, cuius sapientia omnem sensum superat.



Sigillum sancte marie.

Dicitis uos mirari cur Euangelium. Intrauit iehsu, et Cantica in festiuitate sancte Marie recitentur, cum quasi nichil de ea sonare utraque a simplicibus estimentur. Debetis igitur in primis de Euangelio scire, quod nichil potuit inueniri in tota Scripture  serie, quod conuenientius, quod aptius, quod dignius legeretur in eius sacra solemnitate. Dicitur itaque: Intrauit iehsu in quoddam castellum . In castello est turris alta, in qua contra hostes propugnacula; murus uero exterius, qui est tutela ciuibus interius. Hoc castellum fuit illud sancti Spiritus sacellum, scilicet gloriosa Dei genitrix uirgo Maria, que iugi angelorum custodia fuit undique munita. In qua turris alta, uidelicet humilitas, pertingens usque ad celi culmina, unde dicitur: Respexit Dominus humilitatem ancille sue . Murus uero exterius, eius castitas fuit que ceteris uirtutibus interius munimen prebuit. Hoc castellum Dominus intrauit, quando in utero uirginis humanam naturam sibi copulauit: Et mulier quedam Martha nomine  excepit illum in domum suam, et huic erat soror nomine Maria. Per Martham actiua uita; per Mariam contemplatiua designatur, quam utramque perpetua uirgo Maria in Christo excellentius excoluisse predicatur. Omnia namque Euangelii opera impendit ei per actiue uite ministeria. A pueritia namque propter nos exsulem, et in hoc mundo hospitem suscepit in uteri sui hospitium gemmis uirtutum conspicuum. Propriis uberibus pauit eum esurientem, super genua consolabatur flentem. Infirmum eum fouit balneis, nudum inuoluit pannis, uagientem fasciis cinxit, arridenti dulcia oscula fixit. Nimium erat sollicita circa frequens ministerium, fugiens a facie Herodis in Aegyptum, denuo rediens Archelaum  inueniens. Multum conturbabatur erga plurima, ubique tuta querens abscondenti et celandi eum latibula. Quod autem dicitur conqueri de sorore quod eam solam reliquerit in labore, hoc est, Maria uidens Christum ab impiis capi, crudeliter trahi, ligari, colaphizari, cedi, derideri, cum reis damnari, in crucis patibulo acerbiter cruciari; si possibile esset, uitam suam libenter pro sui ereptione dedisset.

Et cum in eo diuinitatem corporaliter habitare sciret, quodammodo in animo suo anxia querebatur quod ei non subueniret, sed quasi noxium reliquisset, quem uelut abiectitium tot malis exposuit. Secus pedes Domini sedens uerba illius corde et aure sitiebat, que etiam in corde suo, per contemplatiue officium conferens, conseruabat; et semper spiritualia  meditans celestia desiderabat. Ipse quippe fons sapientie in ea mansionem fecerat, et ideo omnes thesauri sapientie et scientie in ea absconditi erant. Nunc Marthe labore sublato, in illa uita fruitur non significata, sed uera Maria illo uno necessario, quo Filii sui inherens complexibus perenniter diuinitatis eius cum angelis satiatur aspectibus. Ad quam gloriam hodie gloriosa uirgo migrauit, in qua eam Filius reginam celorum super omnes ordines angelorum sublimauit. Optimam partem quam hic elegit, duplicem hodie de manu Domini percepit; que nunquam ab ea auferetur, sed cum plenum gaudium sanctis dabitur centuplum augetur.



De Epistola.

Cur autem de laude Sapientie in eius die legatur  , causa satis probabilis declaratur Christus est Dei Sapientia, cuius hic loquitur persona: In omnibus, subauditur gentibus requiem quesiui, sed in hereditate Domini tantum, id est in Ecclesia morandi locum inueni. Que gratulando subiungit: Qui me creauit in tabernaculo meo requieuit. Tabernaculum Ecclesie uel Dei est beata semper uirgo Maria, ut dicitur: In sole posuit tabernaculum suum . In quo Filius Dei homo ueniens requieuit, et de quo ut sponsus de thalamo processit . In Iacob inhabita, et in Isrel hereditare; et in electis meis mitte radices. Ordo Apostolicus est Iacob, id est supplantator uitiorum; ipse etiam Isrel, scilicet uir uidens Deum. In quo Iacob uirgo Dei habitauit et cum quo Isrel regnum Dei  hereditauit, et in ipsis electas radices sue castitatis et humilitatis misit. Sic in Sion firmata sum. Sion dicitur specula, et est Ecclesia, in qua Dei genitrix scriptis et predicationibus est firmata ut columna; super cuius laudabilem uitam tota Ecclesia innititur fulta. Et in ciuitate sanctificata similiter requieui. Ciuitas sanctificata est superna patria, eterna claritate illustrata. In qua nunc perpetua uirgo cum angelis et sanctis requiescit, sed pre omnibus gloria et honore coronata fulgescit. Unde dicit: In Ierusalem potestas mea. Sion presens Ecclesia; Ierusalem uero celestis patria intelligitur. Maria autem regina celorum uocatur, ideo non immerito Ierusalem potestas eius predicatur. Et quia hic in populo honorificato, id est in populo  credentium exemplo sanctimonie radicauit, ideo hereditas illius in parte Dei sui, id est Filii sui diuinitate erit. Et hoc in plenitudine sanctorum, id est, cum completus fuerit electorum numerus, laudem et gloriam habebit ex omnibus. Quasi cedrus exaltata sum in Libano. Libanus est mons in terra repromissionis, in quo cedri et de cuius radice fluit Iordanis, Libanus dicitur candidatio, et est Iudaicus populus, cultu Dei et sacra Scriptura candidatus. In quo gloriosa uirgo ut cedrus fuit exaltata, id est odore et decore sanctitatis transcendens omnium merita; de cuius utero, ut Iordanis de monte manauit, qui fontem baptismatis mundo consecrauit. Quasi cypressus in monte Sion. Cypressus incisa non  reuirescit, ideo antiquitus portabatur ante mortuorum funera. Dei itaque genitrix uirgo Maria cypressus in monte Sion fuit, id est in uera specula, scilicet Ecclesia cuius mens cum semel aruit sicut ficus nunquam reuiruit de mundi gaudiis; ideo predicatione antefertur omnibus pro Christo mortificandis. Quasi palma exaltata sum in Cades. Palma datur uictoribus, et hoc Cades, id est sanctificatis, quibus uirgo alma exstat sanctificationis palma, dum per eius generosam sobolem nanciscuntur uictoriam et sanctificationem. Quasi plantatio rose in Iericho. Iericho dicitur luna, id est Ecclesia, in qua rosa significat martyres, quos omnes sancta eminentia sue passionis ita transcendit, ut rosa alios flores rubedine precellit. Cum  enim Dei Filium ex se genitum tam innocenter in cruce torqueri uidit, maiorem pre omnibus martyribus cruciatum in animo sustinuit. Unde et plus quam martyr fuit, dum alii in corpore, ipsa uero in anima, passa fuit, ut dicitur: Tuam ipsius animam pertransibit gladius .---Quasi oliua speciosa in campis. Oleum significat misericordiam; campus autem est terra inarata, et significat uirgines, que non sunt sulcate per uirilis amplexus uomeres. In quibus est casta ualde speciosa, ut in campis oliua decora; de qua profluxit oleum gaudii et misericordie, quod nos sanans ab infirmitate, ungit in regnum celestis glorie. Quasi platanus exaltata sum iuxta aquas in plateis. Aque sunt populi per plateas gradientes, id est in seculari  uita, scilicet in coniugio fulgentes; inter quos preclara uirgo ut platanus claruit, cum nobilem prolem fecunda attulit. Sicut cinnamomum. Cinnamomum dicitur immaculati; et significat innocentes, quibus hec uirga cinnamomum exstitit, cum de immaculato utero largitorem innocentie edidit, Est autem arbor aromatica cinerei coloris, et significat penitentes, quibus iterum hec gloriosa cinnamomum fuit, cum eis remedium uite Iesum profudit. Sicut balsamum aromatizans odorem dedi. Balsamum suauiter redolet, hoc frontes Christianorum signantur; hoc etiam sacerdotes et templa Dei consecrantur. Ut pretiosum balsamum hec uirgo odorem dedit, cum suauem animarum odorem Christum  mundo genuit qui nos ad suum regnum chrismate signat, et nos sua templa effectos, ipse rex et sacerdos in rege consecrat. Quasi myrrha electa. Myrrha mortuorum corpora condiebantur. Omnibus mundo renuntiantibus et Christo commorientibus iam sepe dicta uirgo et sepius dicenda Maria, non solum myrrha exstitit, sed etiam electa, cum carnem suam mundi illecebris crucifixit, et se ieiuniis et uigiliis afflixit. Odorem suauitatis spirauit, cum Christum generauit odorem angelorum, qui pre omnibus electa myrrha se morti pro nobis Deo Patri obtulit in odorem suauitatis, ut nos mortificatos uitiis, participes efficeret sue diuinitatis. Nunc ipsa, de qua loquimur, auxiliante, et uestra simul oratione suffragante, stylum ad Cantica uertamus, et cur hec  de ea legantur disseramus.



Cantica canticorum.

Gloriosa uirgo Maria typum Ecclesie gerit, que uirgo et mater exstitit, etiam mater predicatur, quia Spiritu sancto fecundata, per eam quotidie filii Deo in baptismate generantur. uirgo autem dicitur, quia integritatem fidei seruans inuiolabiliter, ab heretica prauitate non corrumpitur. Ita Maria mater fuit Christum gignendo, uirgo post partum clausa permanendo. Ideo cuncta que de Ecclesia scribuntur, de ipsa etiam satis congrue leguntur. Dicitur ergo:



CAPUT PRIMUM.

Osculetur me osculo oris sui. Quem reges et prophete non meruerunt uidere uel audire, hunc uirgo  non solum meruit in utero portare, sed etiam nato crebra oscula dare; plurima a sancto eius ore percipere. Quia meliora sunt ubera tua uino. Qui pascit angelos in sinu Patris, hic suxit ubera uirgins matris. Fragrantia unguentis optimis, id est repleta Spiritus sancti donis, quamuis non sit friuolum ad litteram intelligere uirginem carissimum filium suum unguentis optimis sepe perunxisse. Oleum effusum nomen tuum. Oleum aliis liquoribus infusum superenatat, et etiam infirmos sanat. Nomen autem uirginis est Maria, quod sonat maris stella. Qui in tribulatione eius auxilium inuocant, omnia aduersa, ut oleum, per eam superenatant, ut puerulus Iudeus, quem in fornace a flamma protexit; quem pater suus ob hoc intus proiecit, quia corpus  Domini inter Christianos pueros accepit. Qui uero peccatis infirmi in eam confidunt, per oleum Christum citius salutem recipiunt, ut Theophilus, qui scripto Christum abnegauit, et se diabolo manibus tradidit; per eam chirographum a diabolo recepit, et indulgentiam reatus meruit. Similiter Maria, multis sordibus inuoluta, per eam non solum ueniam facinorum habuit, uerumetiam gloriosis miraculis claruit. Qui autem in salo huius seculi nauigant, et eius humilitatem et castitatem imitando ut stellam considerant, portum uite per eam tuti intrant. Ut de quodam fertur, quod quotidie cum ante altare uirginis transiret, Aue Maria inclinando diceret. In extremis positus eum demones de eo certi conuenissent, ut eum ad barathrum deducerent, pia  uirgo subito adueniens, et capellanum suum profitens, ab impiis iam desperatum eripuit, et sic ille uertice tuto per eam euasit. Ideo adolescentule dilexerunt te, id est uirgines imitantur te. Trahe me post te, dicit ad Filium, scilicet ad exercitia uirtutum. Maria namque non didicit a filio suo celos creare, sed humilitate et mansuetudine radicare, ut dixit: Discite a me, quia mitis sum, et humilis corde . Ideo tracta est post Christum in celum. Curremus in odore unguentorum tuorum, id est fideles festinantes ad gaudia imitantur uite eius exempla. Introduxit me rex in cellam suam, id est Rex glorie assumpsit eam in uitam eternam. Exsultabimus et letabimur in te, id est fideles gaudent de eius intercessione. Memores uberum tuorum.  Ubera Marie fuerunt castitas et humilitas, in his delectatur iustorum societas. Super uinum, id est super humanam gloriam, recti diligunt te, id est angeli honorant te. Nigra sum, hoc est nata a pauperibus. Ut tabernacula Cedar, id est aliqua de peccatricibus. Formosa sicut pellis Salomonis, id est ego sum pellis ueri pacifici, qui texit arcam, id est Christum. Et ideo filia Ierusalem, id est consors uisionis uere pacis. Nolite me considerare, quod fusca sim, quia decolorauit me sol, hoc est, quamuis ab humilibus sim orta, tamen Sol iustitie elegit me humilem sibi matrem. Ideo filii matris mee pugnauerunt contra me, id est prophete filii Synagoge predicauerunt de me. uel apostoli, filii gratie matris, pugnauerunt contra me, id est pro me contra hereticos  predicando; qui dixerunt non Deum, sed phantasma, uel de homine peperisse: hi posuerunt me custodem in uineis, id est exemplum uirginitatis in omnibus Ecclesiis. uineam meam, id est uirginitatem meam non custodiui, sed Spiritus sanctus. Indica mihi quem diligit anima mea. Anima Marie Christum dilexit, ideo omnia secreta Patris ei innotuit. Ubi pascas, ubi cubes in meridie. Castissima uirgo Maria fuit meridies, de Spiritu sancto splendens, et feruens, in quam Christus declinauit estum libidinosorum. Cubauit in eius humilitate, passus est in eius castitate. Ne uagari incipiam per greges sodalium tuorum, id est notifica omnibus quod in me requieueris, ne heretici dilacerent me, dicentes: Si uirgo peperit, phantasma fuit. Per sacramenta apparent  tui sodales, ideo ego uagor per eorum greges, quia in sectis et in conuenticulis eorum sum psalmus illorum. Si ignoras te, o pulchra inter mulieres. Maria ignorauit maculam sordis, et ideo pulchra, id est benedicta inter omnes mulieres. Que egressa est de muliebri leuitate, et abiit de uirtute in uirtutem. Post uestigia gregum, id est per exempla sanctorum, et pauit hedos, id est, carnales sanctis operibus. Iuxta tabernacula pastorum, id est secundum doctrinam apostolorum. Equitatui meo in curribus Pharaonis assimilaui te amica mea. Sicut populus Dei a Pharaone per uirgam Moysi, ita Ecclesia a diabolo per uirgam Iesse Mariam et florem suum, id est Christum liberata est. Pulchre sunt gene tue. Gene huius uirginis sunt eius conuersationes, in  actiua et contemplatiua uita, que sunt pudibunde, uerecundantes peccare, ut turturis, scilicet gementes de terrenis, et suspirantes gaudia regni celestis. Collum tuum, id est fides que eam Deo capiti coniunxit, est sicut monilia, id est ornatus in tota Ecclesia. Murenulas aureas faciemus tibi, uermiculatas argento, hoc est apostoli et eorum sequaces de his omnibus componunt ad honorem tui scripturam, sapientia et eloquentia ornatam. Cum esset rex in accubitu suo, id est Christus in sinu Patris: nardus mea dedit odorem suum, id est per humilitatem ingressus est ut in uterum uirginis. Nardus enim humilitatem, odor significat Christi incarnationem. Inter ubera mea commorabitur, id est in uentre meo  incarnatus portabitur. Fasciculus myrrhe dilectus meus mihi. Tunc erat quando in cruce coram ea pendebat. Botrus cypri dilectus meus mihi, hoc est fuit ei letitia in resurrectione. In uineis Engaddi, id est in Ecclesiis fidelium. Ecce tu pulchra es, amica mea. Maria uocatur amica, quia portauit Patris secreta, ecce tu pulchra coram Deo in humilitate, ecce tu pulchra coram hominibus in castitate. Pulchra uirginitate, pulchra fecunditate, pulchra in uirtutibus, pulchra in operibus. Pulchra hic laude hominum, pulchra in celis laude angelorum. Pulchra bis predicatur, quia sine interiori et exteriori macula declaratur. Oculi tui, id est operum tuorum intentiones, sicut columbarum, id est sinceri et simplices. uel oculi tui, id est exempla que alios ut oculi ducunt,  donis Spiritus sancti plena sunt. Ecce tu pulcher es, dilecte mi, et decorus, Christus pulcher ex casta uirgine; decorus ex Patre. Lectus noster floridus. Lectus Christi Maria fuit, in qua ut in lecto requieuit. Noster dicit, quia Pater et Spiritus sanctus semper cum eo fuerunt. Floridus, scilicet in uirtutibus. Ipsa etiam domus Dei, in qua habitauit. Ligna principales eius uirtutes, prudentia, fortitudo, iustitia, temperantia. Laquearia bona eius opera. Ipsa campus, uidelicet inarata terra, a uiro intacta, uel humilis.



CAPUT II.

Ego flos campi. Huius flos est filius eius, ipsa lilium conuallium, id est ornatus humilium parentum. Sicut lilium inter spinas, sic amica mea inter filias, id  est, sicut lilium carduos et urticas decore et suauitate; sic Maria precellit omnes Ecclesias castitatis decore et sanctitatis suauitate. Sicut malum inter ligna siluarum, sic Christus fuit inter omnes prophetas et apostolos Marie, obumbrans eam Spiritu sancto, ab omni carnali delectatione. Sub umbra illius quem desiderabam sedi, hoc est, in requiem ad uisionem eius iam ueni, ubi pulchritudinem eius sol et luna mirantur. Fructus eius dulcis gutturi meo, id est gloria eius dulcis anime mee. Hanc enim nunc conspicio, quia introduxit me Rex glorie in cellam uinariam, id est in celestem Ierusalem; ibi ordinauit in me caritatem, ut quem prius ut filium, nunc diligam ut Deum. Fulcite me floribus,  stipate me malis. Per flores innocentes, per malos, id est domesticas arbores, alii sancti intelliguntur. Ab innocentibus ipsa innocens exaltatur, a sanctis ipsa sanctior glorificatur. Amore languet, quia in Deum iugiter prospicere desiderat. Leua eius sub capite meo, et dextera illius amplexabitur me. Hoc est, celestia et terrestria magnificant illam, Adiuro uos filie Ierusalem, id est sacramento mee incarnationis uos constringo, anime fidelium, loquens per capreas ceruosque camporum, id est per prophetas et apostolos doctores populorum, ne suscitetis dilectam, id est ne aliqua peruersa doctrina inquietetis genitricem meam, quoadusque ipsa uelit, scilicet ut prophete et apostoli docuerunt, quod Deum et hominem uirgo genuerit. uox dilecti mei,  scilicet filii mei, precepit hec que dixi, qui de sinu Patris saltauit in uterum matris. Ecce iste uenit saliens in montibus, transiliens colles. Qui saltat, nunc sursum, nunc est deorsum. Christus uenit ad uirginem quasi saltans, quia diuinitate transcendit montes, id est in celo angelos humanitate transcendit, in terra colles, id est apostolos. De celo saltauit in uirginis uterum, inde in mundum, exinde in infernum, denuo in celum.

Similis est dilectus filius meus capree, que eligit bonas herbas a malis, sic ipse bonos a peruersis, hinnuloque ceruorum, qui in umbra quiescit, ita ipse in casta uirgine quieuit. En ipse stat post parietem nostrum. Paries est nostra mortalitas. Post parietem Christus stetit, cum mortalem carnem de uirgine  sumpsit. Sub pariete nos pressi iacuimus, quia naturaliter mortales fuimus.

Ipse uero non sub, sed post parietem stetit, quia uoluntate, non natura mortalis exstitit. Stetit autem ut parietem impelleret, id est mortalitatem destrueret. Respiciens per fenestras, natus de uirgine, in mundum respexit, quando per apostolos hominibus innotuit. Prospexit etiam per cancellos, quia per scripta prophetarum est manifestatus.

Ipsa quoque beata uirgo celi fenestra fuit, per quam Sol iustitie in domum mundi splenduit. Dilectus, uidelicet filius meus loquitur mihi: Surge de mortali uita, propera ad immortalia, amica, id est secretalis mea, formosa in castitate, et ueni ad celi gaudia; iam enim hiems angustie tue erga me  transiit, imber tribulationum tuarum abiit, omnis dolor penitus recessit. Flores, id est mercedes tue, apparuerunt in terra nostra, id est splendent in terra uiuentium. Tempus putationis totius mali a te, et tue retributionis aduenit. uox turturis audita est in terra nostra, id est uox exsultationis et letitie iugiter auditur in tabernaculis iustorum. Ficus quod tu fuisti fructuosa, protulit grossos suos, id est bona opera, pro quibus remuneraberis. uinee, id est Ecclesie per tua exempla in uirtutibus florentes, odorem bonorum operum dederunt, pro quibus etiam coronaberis. Surge de temporali miseria, amica mea, in humilitate; speciosa mea, in castitate; et ueni ad eterna premia, columba mea, id est simpliciter confidentes in foraminibus petre, id est in uulneribus  meis que pertuli pro tua ereptione, in cauerna macerie, id est credens sententie sacre Scripture, que dicit: Ipse Deus ueniet et saluabit nos . Et item: Cuius liuore sanati sumus . Sicut namque maceria uineam, sic sacra Scriptura munit Ecclesiam. Hec uirgo ad memoriam reduxit, cum eum clauis perforatum uidit. Ostende mihi faciem tuam, sonet uox tua in auribus meis. Per faciem pulchritudo glorie, per sonum uocis eius laus ab angelis intelligitur. uox enim tua dulcis, id est laus tua maxima ab angelis; facies tua decora, id est gloria tua precipua. Capite nobis uulpeculas paruas. uulpecule sunt heretici, que demoliuntur uineas, id est uenenis suis inficiunt simplicium Ecclesias, dicentes:  Si uirgo peperit, phantasma fuit. Hi quasi rete capiuntur, cum tali syllogismo concluduntur: Deus omnia que uult potest, a uirgine nasci uoluit; igitur quod uirgo genuit, Deus et homo fuit. Nam uinea nostra floruit, id est Maria Christum peperit. Dilectus meus filius mihi sic locutus est, ut dixi, et ego gratias ago illi, qui pascitur inter lilia, id est delectatur inter castrorum agmina; donec aspiret dies eternitatis, et inclinentur umbre huius temporalitatis.


Oratio uirginis pro conuersis.

O dilecte mi, quem genui, qui incestos fugisti, ad penitentes iam reuertere, et similis esto capree, secernens castos iam ab incestis. Aut hinnulo ceruorum uelociter currenti similare, suscipiens uelociter  uota et preces conuersorum a prauitate; et constitue eos super montes, id est altos in uirtutibus in domo Domini, scilicet in Ecclesia. Ipsa etiam Dei Genitrix est Bethel, id est domus Dei, in qua habitauit Filius Dei. Montes sunt eius prophete, qui de ea predixerunt. Sunt etiam apostoli qui de ea predicauerunt; que uero per Spiritum de Christo sentiat, his uerbis pronuntiat:



CAPUT III.

In lectulo meo, id est in requie mee contemplationis, per noctem, id est in hac uita, quesiui, intellige diuinitatem Christi, quem diligit anima mea. Quesiui illum in deitate cognoscere, et non inueni, id est non potui ad eius altitudinem pertingere. Et dixi: Surgam, corde ad celestia, et mente circuibo  ciuitatem, id est angelorum agmina, per uicos et plateas, id est per angelos et archangelos, queram Christum quem diligit anima mea. Quesiui illum inter ordines angelorum, et non inueni similem illi ullum illorum. Inuenerunt me uigiles, id est Angeli, qui custodiunt ciuitatem, id est Ecclesiam. Non est dubitandum quin crebro habuerunt angeli cum sacra uirgine colloquium. Et interrogaui eos: Num quem diligit anima mea uidistis, id est dicite si saltem uos Christi diuinitatem intelligatis. Qui dixerunt paululum. Quanquam angeli de Deo intelligant multum, tamen ad comparationem ipsius ueritatis uidetur paululum. Nullus enim angelorum ita Deum intelligit, ut ipse cognoscit. Nam: Nemo nouit Patrem nisi Filius, nec Filium nisi Pater, et cui uoluerit  Filius reuelare ; quod creditur matri fecisse.

Cum pertransissem eos, id est cum eorum naturam contemplando transcenderem, inueni quem diligit anima mea, omnem intellectum angelorum longe excellere. Tenui eum Patri equalem credendo, nec dimittam eum diligendo, donec introducam illum uerbo et exemplo in domum, id est in Ecclesiam, matris mee, id est gratie, et in cubiculum genitricis mee, id est in conuentum Synagoge, quod est dicere: Que Spiritu sancto reuelante cognoui de Christo, hec Iudeis et gentibus annuntio.


Corpus de uirgine ad doctores.

Adiuro uos, filie Ierusalem, ne suscitetis dilectam,  ut superius dictum est, aliquid docendo contra eam, hoc hic iterum repetitur, ne quid friuolum de ea predicetur. Sequitur laus angelorum cum ei occurrerent petendo regna celorum: Que, id est quam gloriosa, est ista, que ascendit ad celi palatia, per desertum, id est deserens periculosum mundum. Ipsa uirgula, id est recta norma, fumi ex aromatibus, scilicet compunctionis et diuersarum uirtutum, et hoc myrrhe, id est martyribus, et thuris, id est confessoribus, et uniuerso pulueri pigmentarii, id est uniuersis fidelibus Christi. Ipse enim est uerus pigmentarius, id est animarum medicus. Congregatio iustorum est collectio eius herbarum. Quibus omnibus uirgo fuit condimentum uirtutum ut pretiosus puluis aromatum. Que sequuntur uidentur  uerba esse Ecclesie de assumptione corporis Marie. En lectulum Salomonis sexaginta fortes ambiunt, Beate uirginis corpus, ueri pacifici, scilicet Christi, lectulus. Quod sexaginta fortes, id est multa millia ex fortissimis Isrel, id est summis angelorum Deum uere uidentium ambiunt, et ad ethera producunt. Omnes tenentes gladios, id est contra demonis custodias, et ad bella doctissimi, scilicet contra ereas potestates potentissimi. Uniuscuiusque ensis, id est tutela, super femur suum, id est circa corpus, cuius femur genuit Christum; propter timores nocturnos, id est ne timores incutiant ei demones. Sequuntur uerba doctorum de ea docentium. Ferculum fecit sibi rex Salomon, Christus, uerus rex pacificus, fecit sibi ferculum, id est lectum ad conuiuium,  de lignis Libani, id est ex patriarchis et regibus uirginem elegit; in qua ut in lecto recubuit ipse positus ad conuiuium; quia fideles de carne, quam de uirgine sumpsit, epulantur. Columnas eius fecit argenteas. Columne quibus fulcitur uirginis uita sunt quatuor Euangelia de ea scripta, que sunt argentea ueritate, uidelicet nitida et predicatione sonora. Reclinatorium aureum, hoc fuit corpus Dominicum de ea sumptum; in quod diuinitas se reclinauit. Quod fuit aureum, scilicet sapientia et caritate ornatum. Ipsa etiam uirgo fuit reclinatorium, in cuius Christus se reclinauit uterum; aureum, splendore castitatis fulgidum. Ascensum purpureum. Sancta crux fuit, in qua nobis Filius eius sua passione ascensum ad celos  fecit. Media caritate constrauit, id est communem uitam eius dulcedine caritatis repleuit, propter filias Ierusalem, id est ad imitationem fidelium. Ideo filie Sion, id est anime filie Ecclesie, egredimini de uestra carnali conuersatione, et uidete oculis cordis, regem Salomonem, id est Christum uerum pacificum, in diademate quo coronauit eum mater sua, id est mortali carne qua circumdedit eum mater sua, Maria, in die desponsationis illius, scilicet in die natiuitatis, quando desponsauit Ecclesiam, uel in die passionis, quando posuit pro illa animam; et in die letitie cordis illius, id est in die resurrectionis eius. Quando eadem uirgo et apostoli tantum sunt letificati, quantum  prius de morte eius contristati.



CAPUT Iu.


Laus Filii de Matre.

O amica mea, cui notificaui Patris secreta; quam pulchra es humilitate et castitate! quam pulchra es fide et operatione, et ideo decora in celesti gloria. Oculi tui simplices ut columbarum, que alias aues contuentes non cupiunt eas dilacerare, ita tu uidens iuuenes non cupisti te eis per obscenos amplexus sociare. Absque eo quod intrinsecus latet, scilicet caritate. Oculi uirginis prophete sunt, qui eam longe ante preuidentes, multa de ea predixerunt. Oculi eius apostoli sunt, qui eius magnalia et filii sui miracula populo demonstrauerunt. Qui columbarum fuerunt, quia Spiritu sancto pleni, simpliciter  uixerunt. Ipsa etiam beata uirgo oculus est columbe, quia preuia dux est Ecclesie. Absque eo dulci affectu qui intrinsecus latet, in Dei solius conspectu. Capilli tui non erant torti, ut per eos allicerentur iuuenum animi. uirginis capilli sunt casti, quia ita eius inherent religioni, ut capilli capiti. Hi sunt ut greges caprarum, qui ad alta scandunt. Ita ipsi de uirtute in uirtutem ad Galaad, scilicet ad Christum nostri testimonii montem ascendunt. Dentes tui non erant cibi delicati edaces. Dentes uirginis sunt, qui de ea subtilia exponendo proferunt. Qui ut greges tonsarum ouium sunt, que de lauacro ascenderunt, quia in baptismate lote sunt, et se pro Christo rebus mundi denudauerunt. Omnes gemellis fetibus, id est pleni gemina dilectione, et  sterilis non est inter eas, hoc est nullus uacans a bona actione. Labia tua non erant dolosa, sed a uanitate carnis maceratione stricta, ut capilli coccinea uita. Et eloquium tuum dulce, quia totum de Deo et futura requie. Labia etiam uirginis sunt, qui secreta Dei de ea aliis aperierunt. Eloquium eius, predicatio illorum. Gene tue erant a uiris uerecundantes, illorum contubernia deuitantes, absque eo pudore qui intrinsecus latet in corde. Sicut fragmen mali punici exterius rubet, interius candet: ita tu passione eras rubens, castitate albescens. Gene etiam illius uirgines sunt, qui peccare erubescunt. Collum tuum non erat in superbia extentum, ideo fecit te Dauid, scilicet Christus turrim, id est Ecclesie munimen. Collum etiam uirginis sunt de  ea scribentes, qui quasi collum cibum, uerbum Dei deglutiunt, et in alios quasi in corpus transmittunt. Hi sunt ut turris Dauid ab hereticis inexpugnabiles: que edificata est cum propugnaculis, id est multis instructi sententiis. Mille clypei pendent ex ea, scilicet defensionis sacre Scripture, omnis armatura fortium ad expugnandam prauitatem hereticorum sanctam uirginem impugnantium. Ubera tua non sunt illius uiri manu tacta, ideo hinnulus qui pascitur in liliis, scilicet Christus, qui delectatur in castis, suxit ea. Duo etiam ubera uirginis sunt due leges, que de ea et filii eius scripte sunt preconiis. Duo hinnuli gemelli capree, sunt duo populi Ecclesie inhiante sugentes de sacra Scriptura lac sententiarum  de sancta Maria, qui pascuntur in liliis, id est delectantur in Scripturis, donec aspiret dies, id est Christus, quo gloriam Dei genitricis aspiciant; et inclinentur umbre, id est transeant que nunc in enigmate considerant. Per uerba sequentia uocat matrem Christus ad celestia. uadam ad montem myrrhe, et ad collem thuris. Quid est dicere: ueniam cum multitudine angelorum aduocare reginam celorum, que est mons myrrhe, id est martyribus, qui sunt myrrha, id est altitudo et collis thuris, id est confessoribus, qui sunt thus, celsitudo. Et loquar ei hec uerba: Amica mea, que portasti Patris secreta, tota es pulchra, quia in singulis sensibus tuis ut dixi, es per uirtutes gratiosa. Et quia in te non est peccati macula, ueni de Libano, id est de castitatis  candore ad celi gaudia. Sponsa ideo mea, quia cum Patre sum unum, cui genuisti clausa Filium. ueni de Libano, scilicet de sancte uite candore, nimio exaltanda in supernorum ciuium triclinio. ueni ad spiritalia gaudia, coronaberis de monte Amana, hoc est recipies coronam de triumpho, quam promeruisti a diabolo, qui est mons Amana, qui est nocturna auis, id est ipse est Rex super uniuersos filios superbie , ducens errantes ad noctem mortis. Coronaberis etiam, id est coronam recipies, de uertice Sanir et Hermon, uidelicet quod principes seculi per fructum uentris tui sunt humiliati, qui fuerunt cubilia leonum, id est habitatio demonum, et montes pardorum, id est munimenta hereticorum. uulnerasti cor meum, hoc est pro tui  amore pertuli in cruce cruciatum uulnerum. Soror mea, quia coheres in regno Patris, sponsa, eo quod me Deo Patri genueris. uulnerasti cor meum, hoc est, tactus sum intrinsecus dolore, cum uiderem te dolentem pendens in cruce. In uno oculorum tuorum, id est in uno materno affectu, oculorum id est bonorum exemplorum. Et in uno crine colli tui, id est in uno ornamento humilitatis quo mihi inhesisti, ut collum capiti.


Sequitur laus Filii exhibita Matri ad domum Patris sui aduenienti.

Quam pulchre sunt mamme tue, scilicet humilitas et castitas, de quibus lac sanctimonie suxit uirginum sobrietas. Et ideo soror, id est coheres in regno, et sponsa, quia genuisti mihi uirgines tuo  exemplo. Pulchriora sunt ubera tua uino. Ubera uirginis fuerunt exempla in actiua et contemplatiua uita, quibus quasi lacte pauit paruulos in fide. Ea fuerunt uino pulchriora, id est legali doctrina digniora. Et odor uestimentorum tuorum super omnia aromata, hoc est, suauitas tuorum uberum est acceptabilior quam sacrificium carnalium obseruantiarum.


Laus Patris de uirgine.

Fauus distillans labia tua, sponsa. Sponsam uocauit, quia ei Filium generauit. Labia eius sunt, qui de ea Dei secreta aperiunt, qui ut fauus distillant, quia omnes sermones de ea dulcedine redundant. Mel et lac sub lingua tua. Lingua uirginis dicuntur qui  eius preconia loquuntur, de quibus mel et lac manat, quia eorum doctrina sapientes et insipientes satiat. Et odor uestimentorum tuorum sicut odor thuris. Odor uestimentorum sunt conuersi per famam eius exemplorum, qui sunt thus Deo, id est ut incensum dirigitur eorum oratio.


Iterum Christus de Matre.

Hortus conclusus, soror mea, sponsa. Ipsa erat herbarum uel arborum hortus, id est plena uirtutibus; que erat in partu conclusus, scilicet signaculo sancti Spiritus. Hortus conclusus iterum, quia post partum non est reclusum uirginitatis signaculum. Fons signatus. Ipsa etiam erat fons, id est primum exemplum uirginitatis. Qui fons erat signatus, id est Christi passione consecratus. Emissiones  tue, id est imitatores tui sunt ut paradisus diuersarum arborum. Quidam mala punica, scilicet martyres; quidam pomorum fructus, uidelicet confessores; quidam cyprus, qui alios unguento sanant exemplis; quidam nardus, id est humiles. Alii crocus caritate rubentes; alii fistula uitia mortificantes; alii cinnamomum penitentes, et uniuersa ligna Libani, id est omnes fideles Christi. De te fluxit fons hortorum, id est per te uenit baptisma fidelium. Et puteus aquarum uiuentium, id est Christus, qui est sapientia sanctarum Scripturarum. Et hec cum magno impetu de Libano fluunt, quia cum abundantia Spiritus sancti de candore sanctitatis tue exundauerunt. Unde hec omnia, quia Deus Pater precepit talia, dicens: Surge, aquilo, et ueni; auster  perfla hortum meum, hoc est aquilo, id est Diabolus, locum te tentandi non habeat, sed auster, id est Spiritus sanctus te hortum meum possideat. Et fluant aromata illius, id est per te incarnetur Unigenitus meus.



CAPUT u.


Sequuntur uerba uirginis, Christum in se uenire optantis.

ueniat dilectus meus, id est Christus, in me hortum suum et comedat fructum pomorum suorum, id est incorporet sibi obsequium operum meorum. uerba Christi applaudentis Matri: O soror mea, coheres in Patris gloria, sponsa Patris, eo quod me genueris. ueni in te hortum meum carnem assumendo, messui myrrham meam, mea passione martyres  colligendo, cum aromatibus, id est cum confessoribus. Comedi fauum cum melle meo. Per fauum corpus, per mel anima Christi accipitur. Fauum quippe cum melle comedit, cum resurgens corpus de uirgine sumptum anime ultra non moriturus coniunxit. Bibi uinum meum cum lacte meo. Per lac homines; per uinum angeli intelliguntur. uinum cum lacte bibit, cum ascendens in humana carne uirgine genita homines angelis sociauit. Ad quos mox gratulabundus dicit: Comedite amici, et inebriamini karissimi, quod est dicere: Sicut conuiuantes de uariis epulis iucundantur et de amicorum presentia congratulantur, ita uos angeli mei amici congaudete, et congratulamini, quia uestrum gaudium  numerosa hominum frequentia adauxi. Insuper noua festa contuli, dum matrem meam, uestram utique reginam, uestris gaudiis induxi. Per ea que sequuntur, Ecclesiam adhuc hic laborantem uirgo consolatur: Ego dormio, hoc est in gloria requiesco, et cor meum uigilat pro uobis orando. uox dilecti mei, scilicet filii est pulsantis, id est ita me monentis: Aperi mihi, id est impetra a me tuis precibus, quo iuste debeam misereri omnibus, soror mea in Patris iam gloria; amica mea, gerens diuina secreta; columba mea, Spiritu sancto plena; immaculata mea, ab omni sorde peccati segregata, quia caput meum plenum est rore, et cincinni mei, id est electi sunt cum peruersis permisti. Sicut gutte in caput decidentes, de capillis elabuntur, ita reprobi  ad fidem uenientes male operando, per noctem, id est diabolum retrahuntur. Subsequitur uirgo: Si uultis preces meas non cassari, in his debetis me imitari. Spoliaui me tunica mea, id est dimisi secularia, et dixi; Quomodo induar illa? id est, nunquam reuertar ad illa. Laui etiam pedes meos, id est emundaui affectiones meas, et dixi: Quomodo inquinabo illos? id est, non reuertar ad uomitum cogitando carnales illecebras. Ideo dilectus meus, scilicet Deus, quem elegi pre omnibus, misit manum suam, id est Filium suum in mundum, per foramen, scilicet per me, que facta sum ei ad homines ueniendi foramen, humilitate quidem angustum, sed castitate lucidum, et ideo illi soli peruium. Et uenter meus intremuit ad tactum eius, id est obstupuit  de ingressu illius. Surrexi, id est mentem sursum erexi, ut aperirem dilecto meo precibus, quo eum placarem pro hominibus et orationi opera iunxi. Manus mee distillauerunt myrrham, id est operationes mee carnis mortificatione redundauerunt. Et digiti mei pleni myrrha probatissima, id est studia mea uariis tribulationibus comprobata. Tali modo aperui dilecto, scilicet filio meo, pessulum ostii mei. In hac significantia est mea intransitiua grammatica. Sacra namque uirgo ostium fuit, per quod Christus in mundum introiuit; pessulus autem erat moles peccatorum hominum, quod ideo eius dicitur, quia et ipsa in peccatis nata creditur. Hoc ipsa ab ostio remouit, cum sancte uiuendo peccata  declinauit. uel cum dilecto ingreditur, quia per ipsam misericordia in Ecclesiam uenit. Unde sequitur: Et ille per me declinauerat, et in Ecclesiam transierat, quotidie pessulum peccatorum precibus remouet, et per eam ingressus gratie Christi ad nos patet. Anima mea liquefacta est in compunctione, ut dilectus locutus est, de mirabili et desiderabili Patris uisione. Quesiui illum cogitando, et inueni magnitudinem eius carnis grauatam nubilo. uocaui ualde desiderando, et non respondit mihi maiestatem diuinitatis sue demonstrando. Inuenerunt me contemplando, querentem custodes angeli qui circumierunt ciuitatem, id est muniunt Ecclesiam Dei, percusserunt me dolore, cum dicerent, nec se ad perfectum Deum scire, et me uulnerauerunt, quia magis  ad studium querendi accenderunt. Custodes murorum, id est prophete et apostoli instructores librorum, pallium meum tulerunt, id est carnatem uitam exuere docuerunt. O filie Ierusalem, scilicet anime fideles, pro quibus ego sedule fundo preces, Adiuro uos meo exemplo, si inueneritis dilectum meum Filium, Patri equalem, contemplando; nuntietis ei, id est per bona opera uos notificetis illi, ut sicut ego langui eius amore, ita uos omnia incommoda pro eius sustineatis dilectione.


Sequitur laus Ecclesie ad uirginem de Christo.

Qualis est dilectus meus ex dilecto, id est quam magnificus filius tuus genitus ex Patris utero, pulcherrima mulierum, id est benedicta inter omne  genus parientium. Qualis est dilectus tuus ex dilecto, id est quam gloriosus Filius tuus ex Patris gremio, ideo querimus eum fide et operatione, quia sic adiurasti nos, id est uerbo et exemplo docuisti nos.


Laus uirginis de Filio.

Dilectus Filius meus candidus, id est natus per uirginem, rubicundus per passionem, electus a Patre ex millibus, scilicet pre angelis et sanctis nominibus. Caput eius aurum optimum, id est sicut aurum omnia metalla; sic diuinitas eius precellit uniuersa. Siue Christus est caput Ecclesie, qui ut aurum decorat eam suo fulgore. Come eius sicut palme elate, uidelicet spinis ad nostram uictoriam coronate, quasi coruus nigre, id est cum sceleratis  reputate. Come etiam Christi sunt ei ut capiti inherentes, ut palma in uirtutibus uirentes, qui sunt ut coruus nigri, scilicet tribulationibus denigrati ad exemplum Christi. Oculi eius sicut columbe, lucentes Spiritus sancti plenitudine. Per columbam quippe septiformis gratia Spiritus sancti intelligitur, que septem naturis uigere dicitur. Unde et super dominum in columba apparuit. Oculi etiam Christi sunt doctores Ecclesie, pleni Spiritus sancti munere, et hoc super riuulos aquarum, id est in scientia Scripturarum. Que lacte sunt lote, id est quorum anime sunt candore uirtutum emundate. Et resident iuxta fluenta plenissima, id est conuersantur per dona sancti Spiritus copiosissima. Gene illius sicut  areole aromatum, quia amabilis erat oculis omnium eum intuentium. Gene quoque illius sunt uerecundi, qui sunt uelut areole aromatum, id est collectione uirtutum, consite a pigmentariis, id est ornate doctrinis apostolicis. Labia eius sicut eloquia, delectabilia sunt ut lilia, candore uidelicet castitatis decentia, myrrham primam stillantia id est mortificationem per caritatem instruentia. Labia eius sunt uoluntatem illius aperientes; qui myrrham primam stillant, quia precipua opera caritatis predicant. Manus eius tornales, uel tornatiles auree, id est opera eius in perfectione rotunda, et omni gratia fulgentia, plene hyacinthis, id est uirtutibus. Manus quoque ipsius sunt bona operantes, qui sunt tornatiles et aurei, id est in moribus perfecti et in  bonitate conspicui; pleni hyacinthis, id est eleemosynis. uenter eius eburneus, id est fragilitas humanitatis eius est casta, quia de uirgine nata; et ideo ut ebur quod de elephante tollitur, quod castissimum animal esse perhibetur. Distinctus sapphiris, id est uariatus celestibus signis. uenter etiam Christi sunt debiles in Ecclesia, qui sunt eburnei, id est casti, sapphiris distincti, id est, pura conscientia uariati. Crura illius columne marmoree, id est decora firmitas eius in resurrectione, que est infrangibile fulcimentum Ecclesie: que sunt fundate super bases aureas, id est super fidem et caritatem arura etiam ipsius sunt, in iustitia fortes, et alios per exempla sustinentes: qui sunt columne marmoree, id est recti et inflexibiles a uitiis: fundati super  aureas bases, id est in Euangelica et apostolica doctrina stabiles. Species eius ut Libani, id est ipse est pulchritudo omnium sanctorum, ut Libanus est decor omnium montium. Et ut cedri pre omnibus lignis, ita ipse electus pre omnibus sanctis angelis. Guttur, id est doctrina uel promissio eius suauissima: et totus scilicet in humanitate et diuinitate desiderabilis, unde et angelica sublimitas est eius uisione insatiabilis. Talis est ut dixi dilectus Filius meus, et iste est nunc in Patris gloria amicus meus, o filie Ierusalem, scilicet Ecclesie fidelium.


Ecclesia ad uirginem.

Quo abiit dilectus tuus, qui ubique est totus, o pulcherrima mulierum? id est sanctior omnium parientium. Quo declinauit dilectus tuus, quem non capit  ullus locus; dic nobis si in aliquos ueniat familiarius, et te imitando fide et opere eum tecum queremus.



CAPUT uI.


Sequitur responsio uirginis.

Dilectus meus, quem cum Patre totus non capit mundus, de me carnem sumens, descendit de sinu Patris ad hortum suum, id est Ecclesiam, ut colligat uirtutes, ut pascatur in hortis, id est ut delectetur in fructuosis, et colligat lilia, id est castos in eterna horrea. Ego dilecto meo ad hoc opus placui, et dilectus meus pre omnibus placet mihi. Qui pascitur inter lilia, id est delectatur inter castorum agmina, et sic blande locutus est ad me: Pulchra es  in castimonia, et ideo amica mea, suauis per pia exempla, et ideo decora in celesti gloria sicut Ierusalem, id est sicut angeli qui uident faciem Patris, et fruuntur pace Domini; terribilis contra uitia ut castrorum acies aduersus hereticos, et demones ordinata. Auerte oculos tuos a me, quia ipsi me auotare fecerunt; quod est dicere: In humanitate mea delectare, quia diuinitati non poteris perfecte appropinquare, quam quanto subtilius oculis mentis inspexeris, tanto a tua conditione elongari uidebis. Capilli tui non fuerunt auro torti, ideo sunt angelorum diademate redimiti. Capilli etiam eius sunt uirgines per imitationem ei inherentes: que sunt sicut grex caprarum ascendentes ad alta uirtutum. Que ac Galaad apparuerunt, id est pro testimonio Christi  hoc faciunt. Denies tui non fuerunt edacitate assueti, ideo nunc deliciantur in dulcedine Dei. Dentes quoque ipsius sunt subtilia de ea exponentes, qui sunt sicut greges ouium tonsi a peccatis, sicut ascenderunt de lauacro baptismatis. Omnes gemellis fetibus, id est pleni gemina dilectione; sterilis non est in eis, id est uacans a bona operatione. Sicut cortex mali punici rubet: ita gene tue, id est uerecundia tua exterius in castitate fulget absque occultis tuis, scilicet absque caritate que interius latet. Sexaginte sunt regine, hoc est multe anime, que suos mones in actiua uita regunt per sex opera misericordie, et octoginta concubine, id est multi in contemplatiua uita satagunt se sponsi amplexibus innectere,  ut possint ad octo beatitudines peruenire, et adolescentularum non est numerus, hoc est fidelium sub eis degens populus. Tu una omnium transcendisti merita, et ideo pre omnibus sola electa. Columba mea, in quam transfudi Spiritus sancti carismata; perfecta mea, quam perfeci per uirtutum munera. Hec est una imitabilis matri sue, scilicet presenti Ecclesie; electa genitrici sue, scilicet angelorum frequentie. uiderunt eam oculis cordis filie Sion, id est Ecclesie; et beatissimam predicauerunt, ut dicitur: Beatam me dicent omnes generationes . Et regine et concubine, id est actiui et comtemplatiui laudauerunt eam, ita dicentes: Que est ista, hoc est, qualis est ista, que progreditur de peccatrice massa, quasi aurora de tenebris consurgens, de  qua procedit Sol iustitie, hos qui in tenebris et in umbra mortis sedent illuminare. Hec in presenti est pulchra ut in nocte luna; electa in superna patria ut sol inter sidera; terribilis exemplis contra uitia, ut castrorum acies contra demones ordinata. Quia uirgo dilectum in hortum descendisse dixit, Filius affirmando subiungit: Descendi de sinu Patris in te hortum nucum per materiam carnis. Nuces sunt quique fideles, exterius amari per carnis afflictionem; interius in anima dulces. His per partum uirginis fructuosus hortus exstitit, in quo lignum uite Christus germinauit, quando fructus eternitatis in suo tempore pertulit. Hoc ideo feci ut uiderem poma conuallium, id est remunerarem opera humilium, tuo exemplo uiuentium. Et inspicerem si floruissent uinee,  hoc est uineas scilicet Ecclesias, facerem tuam uitam inspicere, et tuo exemplo in bonis actibus florere. Et germinassent mala punica, id est ut exemplo tue patientie cupiant pro me passionem subire.


Sequuntur uerba penitentis Ecclesie, quandoque de Iudeis conuertende.

Dolet se tam diu de uirgine et eius prole errasse, et satisfacit his uerbis de suo errore. Nesciui te, gloriosa uirgo, gratia plenam fuisse, et fontem gratie ex te fluxisse. Anima mea turbauit me, id est emulatio legis quam pro anima mea habui, ipsa docuit me facere, et hoc contingit propter quadrigas Aminadab, id est propter Christi Euangelia, ut a me repulsa,  imo impulsa ruerent per mundi climata. O Sunamitis iam diu a diabolo captiua, reuertere per fidem ad Christi mysteria, reuertere per spem, reuertere per Dei et proximi dilectionem, reuertere per operationem; ut qui iamdudum sunt in Christo intueantur te, uerba et facta tua imitando.



CAPUT uII.


Christus ad Matrem de Ecclesia conuertenda.

Quid uidebis in Sunamite nisi choros castrorum? quod est dicere: In Ecclesia de Iudeis conuertenda, non uidebitur nisi chorus laudantium Deum, et castra contra uitia pugnantium.


Laus Ecclesie conuertende de uirgine.

Quam pulchri sunt gressus tui in calceamentis,  filia principis: Princeps Dauid rex intelligitur, qui princeps in populo Dei fuisse legitur, de cuius semine quia uirgo propagatur, eius filia appellatur. Gressus sunt eius affectiones, qui erunt pulchri in calceamentis, id est in sanctorum exemplis. Iunctura femorum tuorum sicut monilia, hoc est dicere, femora tua sunt felicia, de quibus processit pretiosum margaritum, scilicet Christus inestimabile monile, qui est hortus totius creature. Que fabricata sunt manu artificis. Artifex est Deus Pater, manus eius Filius, per quem fecit omnia; per quem etiam incarnatio est disposita. Umbilicus tuus, subaudis beatus, in quo pependit Dei Filius. Ut enim in cliuo clypeus; sic pendet in uberibus infantulus. Qui Filius est crater tornatilis nunquam indigens poculis,  hoc est, omnibus se sitientibus prebet larga pocula intimi gustus. Uterus etiam tuus beatus, in quo latet Unigenitus Dei incarnatus, qui fuit triticum, de quo conficitur panis fidelium. Ipse etiam aceruus, quia in eo cumulatur credentium populus; uallatus filiis, id est stipatus uirginum choris. Duo ubera tua, subaudis felicia, quia suxit ea Dei sapientia. Caprea est Ecclesia. Duo hinnuli sunt duo fidelium populi, ex circumcisione et preputio; qui lac humilitatem et castitatem imitando suxerunt de uberibus beate uirginis. Collum tuum beatum, quod sepius est brachio Filii Dei te amplexantis circumdatum. Et ideo sicut turris eburnea, quia castitate contra superbiam firmiter munita. Oculi tui beati, qui uiderunt quod reges et prophete uidere non meruerunt.  uel oculi uirginis sunt eius doctrine uerba, que sicut piscine in Hesebon, id est ad merorem penitentie sunt ducentia, ut dixit: Misericordie eius a progenie in progenies, super eum timentes , scilicet penitentes. Et hec in porta filie multitudinis. Porta est perpetua uirgo, per quam clausam Rex celorum ad nos intrauit in mundum. Et hec est filie multitudinis, quia multitudo fidelium per eam intrabit celi palatium. Nasus tuus beatus, qui odorem eterne uite Christum est odoratus. uel nasus eius fuit eius prenoscentia, quia per spiritum sensit dicta prophetarum in se complenda. Turris Libani, id est munimen fuit Christi, que respicit contra Damascum, id est erecta  contra diabolum. Caput tuum beatum, quod toties inclinasti ad Dei Filium osculandum, ut Carmelus, id est circumspectum in uirtutibus. Come capitis tui beate, quas Christus infans deificis manibus suis uoluit contrectare. Et he sicut purpura regis, quia eas lacerasti pre dolore in tempore eius passionis. Et hec omnia sunt iuncta canalibus, id est fixa in credentium cordibus. Cum Christus matrem laudauit, a capite cepit; laus autem Ecclesie a pede inchoauit; quia Christus de summis uenit ad ima ut matrem leuaret ad summa; Ecclesia autem per uirginis merita conscendit ad alta.


Sequitur laus Filii.

O Mater, carissima, quam pulchra es in castimonia, et ideo decora, in celesti gloria! Et quia mihi  carissima ex istis, ideo frueris celesti desiderio. Statura tua assimilata est palme. Christus fuit palma in cruce, quia per eum adipiscitur palma uictorie. Cui assimilata est statura, id est alta gloria Marie, quia sicut ipse Rex celorum, ita ipsa regina angelorum. Et ubera tua botris, id est merita tua assimilantur martyribus, qui uelut botri pressi sunt in passionibus. Et ideo contigit, quia ego dixi, id est istud cum Patre statui: De uirgine carnem assumam. In palmam, id est in crucem ascendam, fructus eius apprehendam; omnia ad me traham. Et tunc erunt ubera tua sicut botrus uinee, id est merita tua erunt omnibus imitabilia, ut mea Euangelia, qui sum uinee botrus, scilicet Ecclesie potus. Et hic est botrus quem portauerunt filii Isrel in uecte .  uectis erat crux; Botrus uero Christus: portantes erant apostoli et prophete.

uinea de qua latus est botrus, fuit floridum uirginis corpus, qui botrus in prelo crucis est pressus, et inde fluxit fidelium potus. Et odores tui sicut malorum, id est exempla tua sunt imitanda sicut apostolorum. Guttur tuum sicut uinum optimum. Bonum uinum est legalis instructio; melius est euangelica eruditio; optimum est Spiritus sancti infusio. Guttur uirginis est eius doctrina, a Spiritu sancto inspirata, que est ut uinum ad potandum, id est placens ad imitandum. Dixit enim: Dispersit superbos, exaltauit humiles . Applaudit laudi eius dicens: Dignum dilecto meo hoc facere, scilicet Parcere subiectis et debellare superbos. Labiis et dentibus  eius ruminandum. Labia Dei sunt uoluntatem eius aperientes; dentes uero eius uitia conterentes. His est doctrina uirginis ruminanda, id est memorie tradenda, scilicet quod Deus superbis resistit, humilibus autem dat gratiam . In sequentibus uirgo uerba representat, que pro Ecclesia de Iudeis conuertenda ad Filium fecerat. Ego dilecto meo pro uobis preces fudi, et ad me conuersio eius, id est per me uoluit ad uos in misericordia conuerti. Ita namque dixi: ueni, dilecte mi, ad Synagogam per misericordiam, quoniam ab ea fugisti ob perfidie culpam. Egrediamur per fidem in agrum, scilicet in uniuersum mundum; commoremur per operationem in uillis, id est in omnibus gentibus. Mane surgamus ad uineas, id est ad Iudeorum Synagogas,  hoc est illud instans ultimum mane faciamus in cordibus illorum splendescere. uideamus si floruerunt uinee, id est faciamus eos mente uidere qualiter in fide floruit Ecclesia. Si flores fructus parturiunt, hoc est faciamus eos uidere quomodo claruerunt per martyria. Ibi dabo tibi ubera mea, id est ad honorem tui imitabuntur mea exempla.

Notandum quod ter si dicitur, hoc est si hec et hec uiderint imitabuntur ea cogitando, loquendo, operando. Mandragore, id est gentilitas, que ut mandragore sine capite Deo fuerunt, odorem bono rum operum in portis nostris, id est in uirtutibus dederunt. Et quia iam plenitudo gentium intrauit, iam tempus est ut eternus Isrel saluus fiat, ad quod  omnia poma, noua et uetera, dilecte mi, seruaui tibi, quod est dicere: Ipsi conuersi omnia precepta Noui et ueteris Testamenti seruabunt ad honorem tui.



CAPUT uIII.

Quis mihi det te fratrem meum, de Iudea gente natum, sugentem ubera matris mee, id est in Synagoga sub lege educatum, ut foris te inueniam, id est a Iudeis, qui a fide adhuc foris sunt, te coli uideam, et deosculer, id est ab eis diligi conspiciam et iam me nemo despiciat, scilicet nullus de Iudeis qui me uirginem permansisse non credat. Apprehendam te, id est probabo te carnem de me sumpsisse sine uiri semine; et ducam te per fidem in domum matris mee, id est in corpus ipsius Synagoge; et in cubiculum genitricis mee, id est in intellectum legis Iudaice.  Ibi me docebis, ab eis coli et seruare precepta Domini. Et dabo tibi poculum, id est ab eis me imitantibus deferetur tibi opus bonum, ex uino condito, scilicet sapientia et caritate inebrians alios, et musto malorum granatorum meorum, id est diuinum seruitium uirtutibus repletum. Leua eius sub capite meo, id est temporalia pro Christo, qui est caput meum, despicient, et dextra illius amplexabitur me, id est sola celestia ipse instigante querent.


Filius pro Matre alloquitur Ecclesiam de Iudeis nuper conuersam.

Adiuro uos, filie Ierusalem, ne dilectam suscitetis, id est ne aliquid sinistrum de matre mea uirgine sentiatis. Hoc ideo tertio repetitur, ut quanta ueneratione Dei Genitrix sit digna doceatur.


 Sequitur laus Ecclesie conuerse de Iudeis admirantis gloriam uirginis.

Que est ista, id est quanta uel quam digna que uirtuosa ascendit de deserto mundi, deliciis affluens celi, innixa super dilectum suum, id est adeo exaltata super choros angelorum? Filius matri prauitatem Iudeorum recitat, et conuersationem quandoque conuersorum insinuat. Sub arbore malo te suscitaui, id est in cruce te redimens super ethera exaltaui. Ibi corrupta est mater tua, scilicet Synagoga proprio ore maledicta me crucifigens, cum dixit: Sanguis eius super nos et super filios nostros . Ibi uiolata est genitrix tua, id est lex ab eis preuaricata, que dicit: Iustum ne interficias . Nunc autem quia toto corde  ad me conuertuntur: Pone me ut signaculum super cor tuum, id est imprime imaginem meam in cordibus eorum per dilectionem, ut signaculum super brachium tuum, id est exemplum mei imprime per operationem: quia fortis est ut mors dilectio, id est sicut prius mortem per infidelitatem meruerunt, sic nunc per dilectionem uitam inueniant. Dura sicut infernus emulatio, id est sicut prius propter duritiam corruerunt in infernum, sic nunc propter emendationem uitiorum intrabunt in celum. Lampades eius, tampades ignis atque flammarum, id est qui inter eos erunt caritatem habentes, erunt igne sancti Spiritus ardentes, et bonis operibus lucentes. Dico tibi quod aque multe, id est seculares delicie  uel diuitie non potuerunt exstinguere illorum caritatem; nec flumina, id est omnia tribulationum genera obruerunt illam. Si dederit homo omnem substantiam domus sue pro dilectione, quasi nichil despiciet eam, hoc est, si quis eis omnem gloriam mundi obtulerit, a caritate Christi eos separare non poterit.


Sequitur sollicitudo uirginis pro Ecclesia de Iudeis.

Soror nostra Synagoga, in hereditate Patris nobis per fidem socianda, in numero nostrorum ciuium dinumeranda, paruula est, et non habet ubera, id est predicationem unde uiuendi sumat exemplum. Quid faciemus sorori nostre, in die quando alloquenda est? hoc est, quid erit de Synagoga in tempore quo ab  Enoch et Elia erit predicatio?


Consolatio Christi ad uirginem.

Si murus est, edificemus super eum, hoc est edificabo eam in uirtutibus ut murum, contra uitia undique munitam. Et hoc per propugnacula argentea, hoc est per Scripturas nitentes eloquentia. Si ostium est, hoc est faciam eam aliis exemplo ostium, ut per eam ad uitam ingrediantur. Compingamus illud tabulis cedrinis, id est ornabo eam spiritualibus filiis.


uirginis promissio.

Ego ero murus eis, si uitam meam imitabuntur erunt inexpugnabiles a uitiis, et ubera tua turris, id est per mea exempla erunt tuti in bonis. Ex quo  facta sum coram eo quasi pacem reperiens, hoc est ex tempore quo eum precibus pro eis placaui, et eis pacem et gratiam eius impetraui, hoc ideo contigit, quia uinea fui pacifico, scilicet Christo, quia uera uitis uoluit in me germinari, beatorum propago. In ea que habet populos, id est in mea gente, que genuit humiles, scilicet apostolos. Tradidit eam custodibus, id est commendauit hanc gentem apostolis, dicens: In uiam gentium ne abieritis, sed ite ad oues domus Isrel . Siue me uineam suam tradidit custodibus, cum pendens in cruce dixit: Ecce mater tua , quia et alii apostoli impenderunt ei necessaria. uir affert pro fructu eius mille argenteos, hoc est, quisque fidelis omnia que habet  dat ut fructum huius uinee Christum lucrifaciat.


Christus ad fideles.

uinea mea coram me est, hoc est, mater mea in gloria mea. Mille tui pacifici, id est multi erunt palmites de me uite, per fidem pullulantes, et te in castimonia imitantes, et ob hoc uitam hereditabunt in pace letantes. Et ducenti argentei his, qui fructus eius custodiunt, id est duplicem mercedem habebunt, qui me fructum uite per bona opera seruabunt. Que habitas in hortis, id est iam, o Mater, ab utroque coleris, amici auscultant, id est quique electi te imitantes mihi obediunt, nunc fac me uocem tuam audire, id est quid amplius desideres innotesce.


 Sequitur supplicatio uirginis pro separatione iustorum a reprobis.

Qui in hac uita inter bonos et malos latuisti, iam a malis fuge, dilecte mi, et assimilare capree, que bonas herbas discernit a malis, ita in iudicio tuo segrega reprobos ab electis. Hinnuloque ceruorum assimilare, qui solet in umbra requiescere. Ita transiens a paleis requiesce in granis. Et hoc super montes aromatum, hoc est super altitudinem angelorum, inter eos qui sunt montes et aromata, quia tu ex istis in omnibus omnia, alti meriti, odoriferi premii. Hec de Canticis sint dicta.

Nunc pauca ad honorem uirginis sunt supera adiicienda. Sed cum scriptum sit: Non est speciosa laus in ore peccatoris , non presumo  pollutis labiis laudare Matrem Conditoris. Denique quanta laude digna sit, ipse sanctificator et sanctitatis amator probauit, qui eam proprio habitu dignam iudicauit. Qui cum a uirgine magis nasci elegerit, causa iam omnibus patuit, quia sicut mors per feminam uirginem intrauit, ita uita per feminam uirginem intrare debuit. Et alia causa erat.

Quatuor modis facit Deus homines, de terra ut Adam; de solo uiro ut Euam; de uiro et femina ut nos, de sola femina Christum, quod sibi reseruauit priuilegium. Cur autem celos ascendens non eam secum sumpserit, sed eam hic in terris ad exemplum fidelium duos annos reliquit, hec causa est, ut eius absentia dolore, ut aurum in igne examinaretur, et excellentior postea angelis preficeretur, et celi  etiam nouo gaudio exhilarescerent, dum celici ciues sue regine Dei matri festiue occurrerent. Huius natiuitas olim non agebatur, sed diuinitus reuelata, tali modo agi predicatur. Solitarius sancte uite fuit, qui singulis annis harmoniam in celo nocte Natiuitatis eius audiuit; qui cum miraretur, quod alio tempore hoc non audiret, cepit Deum rogare quod significaret. Cui angeli Domini apparuerunt, qui ei talia retulerunt: uirgo perpetua que Deum genuit, hac nocte genita fuit. Quod licet ab hominibus ignoretur, ab angelis in celis celebre habetur. Qua reuelatione diuulgata, eius Natiuitatis celebratio ab Ecclesia est instituta. Cur autem mos inoleuit, quod flores et herbe in eius festiuitate consecrantur, ob duas causas fieri comprobatur. Una quod floribus  eius festiuitas decoratur, quia ea die de ea cantatur: Circumdabant eam flores rosarum et lilia conuallium. Per rosas martyres, per lilia intelligimus uirgines, per alios flores uel herbas sanctos quosque in bonitate olentes. Beata autem Dei Genitrix uirgo et martyr fuit. Quamuis ergo multum a sanctis omnibus, tamen a uirginibus et martyribus creditur glorificari specialius. Alia causa est, ut quia iure omnes fructus noui ante gustum deberent benedici, et hoc uix in monasteriis obseruatur, statuit Ecclesia ut in eius Festiuitate primitie frugum a sacerdotibus benedicerentur. Cur autem eo die processio fiat, due cause nobis insinuant. Una, quia sanctissimum eius corpus uel illa cum processione apostolorum et  aliorum Christi discipulorum ad tumulandum portabatur. Altera, quia eius beatissimus spiritus angelis cum Filio Dei procedentibus ad celestia ferebatur. Cuius corpus postea resuscitatum, et in superna gloria creditur collocatum.

Quod autem Ecclesia candelas in eius festiuitate manibus gestare consueuit, de ritu gentilium excepit. Romanum imperium subiugauerat sibi uniuersum mundum, unde etiam soluebatur Romanis census ab omnibus gentibus. Qui cum uenissent, ciuitatem cum luminaribus lustrabant ob honorem suorum deorum, imo demonum, quod sibi orbem subdiderint, ut putabant. Cur autem hoc in Februario, in quo signum est aquarii, fecerunt; hec causa exstitit. Signum aquarii oppositum est signo Leonis.  Sex etenim signa, sex aliis sunt opposita, dicebant philosophi animas ab eterno conditas et in comparibus stellis collocatas. Que cum ab alto prospicerent corpuscula in matribus procreari, cuperent incorporari et hoc desiderio a celestibus labi. Dogmatizabant rursus philosophi duas ianuas esse celi. Una in signo Cancri per quam anime exirent; alteram in signo Capricorni, per quam redirent, et cum anime de Cancro exeuntes ad Leonem peruenirent, ibi descendere contra Aquarium inciperent, et sic per omnes planetas laberentur, atque tali modo incorporarentur. Postea autem corpus exuerent per regnum Plutonis, scilicet tenebrosum, qui etiam Pluto eodem mense colebatur, reuerti deberent et sic ad Aquarium peruenientes, pristinam dignitatem  reciperent et per Capricornum comparem stellam intrarent. Portabant ergo hac intentione lumina, ut transitus eis postmodum lucidus concederetur per loca tenebrosa. Hec quidem illi agebant ex errore decepti.

Nos autem gerimus spiritualiter diuino nutu instituti. Christi imperio totus mundus subiicitur, unde et ab omnibus diuini seruitii census soluitur. In candela tria considerantur, lumen, cera, lychnus. Lumen lucet, cera liquescit, lychnus ardendo euanescit; que significant Christum. Lumen est eius diuinitas, ut ipse dixit: Ego sum lux mundi . Cera est eius humanitas, ut item dixit: Factus sum tanquam cera liquescens . Lychnus est eius mortalitas, que igne passionis est  consumpta, quia hoc Simeon in Christo intellexit, ideo eum portando in manibus exsultans dixit: Lumen ad reuelationem gentium et gloriam plebis tue Isrel . Ob hanc significationem portat Ecclesia illa die lumen in manibus, ut cum quinque uirginibus, per quinque sensus accensis uirtutum lampadibus post mortem carnis mereatur regna tenebrosa euadere, et per stellam clarissimam, Dei genitricem Mariam, in lumine Patre, lumen Christum uidere. uotiuis ergo laudibus celebrate Reginam celorum, ut ipsa pro uobis iugiter interpellet Filium Regem angelorum, ut post hanc miseram peregrinationem cum ipsa regnetis in secula. Amen.



APPENDIX AD COMMENTARIUM HONORII.





AUCTORIS INCERTI EXPOSITIO IN CANTICA CANTICORUM.



INCIPIT PROLOGUS SEQUENTIS OPERIS.


Hec causa est cur libri sacre autoritatis non manifeste, sed quasi per inuolucrum sint conscripti: Cum sponsus sponse annulum uel quodlibet munusculum miserit, linteo inuoluit, postea sigillat. Qui sigillat ex parte cernit, portitorem uidere non licet; ipsa uero cum acceperit euoluit, resigillat, et uidet quid missum fuerit. Sponsus Christus misit sponse sue Ecclesie annulum, id est sacram Scripturam, et inuoluit linteo, id est carnalibus obseruantiis. Prophete scribentes sigillauerunt litteram, qui ex parte in spiritu futura uiderunt: Iudei uero portitores omnino non uiderunt.

Sponsa, id est Ecclesia accipiens per clauem Dauid, id est Christum, resigillauit, carnales obseruantias quasi linteum remouit.

Aurum quod latuit, id est spiritualem intelligentiam uidit. Dominus demonstrauit Moysi in monte secum posito Christum incarnandum, et futurum  Ecclesie statum et ipsum in duo, id est in contemplatiuos et actiuos diuidendum. Et iussit sub hac figura arcam de lignis et de auro fieri, atque tabernaculum de auro et argento et ere, hyacintho, purpura, cocco, bysso, pilis caprarum confici. Arca de auro et de lignis facta, est Christus de diuinitate et humanitate existens.

Tabernaculum est Ecclesia, aurum sapientes ut apostoli; argentum, eloquentes, ut expositores; es doctores; hyacinthus, celestia contemplantes; purpura, martyres; coccus, in dilectione Dei ardentes; byssus, confessores uel uirgines; pili caprarum, penitentes.

In tabernaculo erat quod dicitur sancta, in quibus sacerdotes ministrabant; et erat quod dicebatur sancta sanctorum, in quod arca ponebatur. Quod dicitur sancta sunt actiui, in quibus doctores laborant; quod uero sancta sanctorum, sunt contemplatiui, in quibus Christus habitat.

 Quod tabernaculum in domum conuertitur, cum Ecclesia de hoc carcere assumpta, in celesti palatio collocabitur. Cuius domus futurum statum preuidens Salomon, construxit septem annis domum Domini Ierosolymis, de lapidibus quadratis, de lignis cedrinis, de auro purissimo. In cuius constructione malleus nec securis audiebatur.

Salomon est Christus. Templum in Ierusalem est collectio iustorum, in supernis edificatio est in celis collocatio.

Tres ordines sunt in Ecclesia: Ne, Iob, Daniel. Ne doctores, Iob coniugati, Daniel contemplatiui.

Igitur lapides quadranguli sunt homines coniugati, in quatuor uirtutibus quadrati, in prudentia, in fortitudine, in iustitia, in temperantia. Prudentia est in diuinis et humanis peritum existere et prouidum. Fortitudo est nec minis nec premiis de bono ad malum flecti. Iustitia est Deo sua, hominibus sua reddere. Temperantia est in his omnibus modum non excedere, et impetus carnis refrenare. Ligna cedrina sunt doctores, quorum opera sunt imputribilia, et redolent  in uirtutibus. Aurum sunt contemplatiui, qui mundo corde fulgent coram Deo. His uiuis lapidibus construitur domus in celis septem annis, id est per septem dona Spiritus sancti. Malleus non auditur ibi, quia dolor et mors non erit ibi.

Salomon ergo de tabernaculo federis, id est de presenti statu Ecclesie, et de templo Domini, id est de futuro statu eius materiam sumens, conscripsit hunc librum, qui intitulatur Cantica canticorum, id est excellens omnia cantica. In quo descripsit desponsationem Ecclesie per incarnationem Christi, et custodiam eius, qua hic apud Babylonem a paranymphis custoditur, et ultimam copulationem, qua assumitur in celum.

Huius libri auctor est Spiritus sanctus, scriptor uero, Salomon. Materia eius est sponsus et sponsa, id est Christus et Ecclesia, quam diuidit in amicos et amicas, id est in contemplatiuos et actiuos. Intentio eius est animam, iam amore Dei perfectam factam  coniungere Deo. Finalis causa et utilitas est perlecto libro scire Deum et proximum diligere. Series autem circa quam stylus uersatur talis est: Filius regis Ierusalem desponsauit sibi filiam regis Babylonis per internuncios; illa tandem fastidita delegationibus respondit: Ipse Dominus uester ueniat et loquatur mihi quod sibi placeat. Ille ueniens subarrhauit eam, commendans eam amicis et amicabus, abiit parare nuptias. Denuo reuersus cum ingenti exercitu, duxit sponsam a Babylone in Ierusalem ciuitatem suam; illos qui eam male tractauerunt, trusit in carcerem; qui honeste, inuitauit secum ad nuptias, et regni fecit heredes. Ierusalem est regnum celorum; rex huius ciuitatis, Deus; filius eius, Christus; internuncii, prophete; Babylonia, iste mundus; rex huius ciuitatis, diabolus; filia eius, gentilitas; aduentus sponsi, Christi incarnatio; arrha, sanguis ipsius; amice spirituales, ut episcopi; amice seculares, ut reges et principes. Sponsi abscessus est Christi ascensus. Reditus eius est dies iudicii; exercitus, ordines angelorum;  male tractantes, heretici et mali Catholici; carcer, infernus. Honeste tractantes sunt boni catholici; nuptie, dulcedo regni celestis sine fine.


Explicit prologus.

Tribus nominibus nuncupatus est Salomon et secundum unumquodque unum edidit uolumen, uidelicet, Parabolas secundum hoc est Ydida, id est dilectus, illo rudes et stultos instruit, et sic ab illis prius incipit diligi. Ecclesiasten autem secundum hoc, quod est Ecclesiastes, id est concionator, quibus illos, quos in prouerbiis bonos mores habere docuit concionauit; ut scientes res mundanas esse transitorias, eas spernerent. Secundum hoc quod est Salomon, id est pacificus, Cantica canticorum, que Grece , Hebraice Sir hasirim, Latine autem Cantica canticorum dicuntur, quibus iam instructis ostendit Deum uerbo et opere desiderare. Ideoque in Prouerbiis ethicus, id est de moribus tractans, in Ecclesiaste physicus, id est de natura rerum, in Canticis theologicus, id est sermocinans  de diuinis dicitur, quia que huic realiter, Salomoni uero spiritualiter conuenire deputamus. Ipse enim rudibus in Prouerbiis locutus est, ipse precipue dilectus, de quo dictum est: Hic est Filius meus dilectus in quo mihi complacui . Ipse quoque concionator, qui eos spernere transitoria, et tendere ad celestia docuit. Ipse pacificus, qui destructo pariete fecit utraque unum.



IN PROuERBIIS EST TITULATUS: INCIPIUNT PROuERBIA SALOMONIS, FILII DAuID REGIS ISRAEL. Item Nota.

Iam dum multis qui non sapientiam, sed personam eligunt loqueretur, oportuit ostendere auctoritatem. In Canticis uero nullam premisit, quia non predicat, sed tantum perfecte anime desiderium ostendit.

Titulus quoque bene congruit Christo, qui est Salomon filius Dauid; id est manu fortis. Quis enim  manu fortis, nisi de quo dictum est? Qui confregit portas ereas .

Regis Isrel, id est uidentium Deum, regem quoque celestis Ierusalem. Prius enim fideles agnoscunt Deum, et sic loquuntur in Ierusalem.

Historialiter enim prius unctus est in Hebron, unde dictus est rex Isrel apud illam partem regni; postea per totam Iudeam, que fuit caput regni. Iste Salomon preuidens in Spiritu sancto et in suo tempore et in futuro statum Ecclesie, hoc modo ad intentionem scripture sue titulos premisit.

Incipiunt Cantica canticorum, id est hic habet principium collectio signorum uoces exhibentium, que significant Cantica, id est bonas operationes, id est bona uerba, que dicuntur Cantica canticorum. Ac si apertius dicat, hic notantur operationes et uerba que excellunt in perfectione, omnia quibus Deum laudat Ecclesia. Sic ergo incipit perfecta Ecclesia.



CAPUT PRIMUM.

 uERS. 1-3.---Osculetur me. Ac si dicat, Ille qui in Parabolis, ille qui in Ecclesiaste mihi predicauit, ubi dicit: Audi, filia, et uide, , etc. qui me ab adulterio eripuit, iungat me sibi. Hanc enim coniunctionem notamus per osculetur, quia iste liber nuptialis dicitur, ubi quatuor introducuntur persone, scilicet sponsus, sponsa, amici et amice. Sponsus enim prius osculatur sponsam, et eam coniungit sibi osculo oris sui. Et quia ad horam quidam iuncti Christo, ut Iudas, dicit osculo, illa coniunctione que precipitur in ueteri per prophetas, in Nouo Testamento per apostolos; qui sunt os eius; quia per eos locutus est. Quia meliora sunt ubera tua uino. Christus audiens desiderium anime fidelis, sibi respondet: Quia uideo te dignam, quod optas implebo, uidelicet quia nutries bonos filios mihi. Unde mihi hoc signum est? quia ubera tua, id est predicatores, qui nutriunt auditores, ut pueros, meliora sunt uino, id est seculari scientia, que inflat  hominem, ut uinum, ut dicitur: Addit cornua pauperi , quia adhuc competit hereticis, qui quodammodo melius docent quam seculares. Addit fragrantia, id est redolentia unguentis optimis, id est donis sancti Spiritus. Optimis posuit ad distantiam carnalium, quasi dicat: Quod tui predicatores benedicunt non ex mala cogitatione, sed inspiratione diuina. Sed bene non tantum in uoce, sed in opere considerandum est et in cogitatione. Quia fidelis anime opera ipsa ad Deum clamantia dicunt: Osculetur, dum cogitat, si ita operor ut digna sim Christo coniungi. Neque enim aliter intelligendum est Christum Ecclesie loqui, nisi quia ipsa cogitet: Si hoc egero, talis ero. Ecclesia audiens se a Sponso laudari, sciens quia omne donum perfectum de sursum est , dicit: Domine, quod bene doceo non mihi imputandum est, sed nomini tuo, quia nomen tuum, id est fama tui nominis, est oleum effusum. Oleum  cum in uase continetur, non multum redolet; sed postquam effunditur, maximum reddit odorem; suppositum etiam uulneri interiora penetrat, et uulnera sanat; sic dum Filius Dei continebatur in sinu Patris non redolebat; sed postquam descendit de celo et incarnatus est, nomen eius ubique predicatum est, in terrisque receptum; et bene intellectum, sanauit uulnera peccatorum. Et quia predicatum sanauit nos, o Christe, ideo adolescentule dilexerunt te, id est diligent, et quod nouiter erunt conuerse, non in conuersatione ueteris, sed noui Ade ambulabunt. Cum ergo diligunt te ille propter oleum nominis tui, quanto magis ego. Et quia talis sum et hoc per te.

uERS. 3.---Trahe me post te, id est precede ut sequar te. Et si caro repugnat, tamen me trahe ad te. Amice, audientes sponsam optantem sponso suo coniungi, sponsum quoque assentire sibi dicunt. Domina, tu traheris, nos quoque fide et opere curremus.  Curremus ingredi tecum in illam requiem. Nos quoque posite in odore, id est in bona fama unguentorum tuorum, id est operum, que procedunt tibi ex donis Spiritus sancti, post te, id est ad imitationem sponsi. Quibus sponsa respondet: uos dicitis quod post me curritis, et bene facitis; quia locum habeo uos remunerandi. Nam introduxit me rex in cellaria sua, id est in plenitudinem beatitudinis sue ibi me remunerabit. Et est dictum a simili, quia si quis rex debet ducere reginam, prius diuitias suas ostendit. Amice audientes eam introductam esse, sperantes eius beatitudinis participes fieri, apostrophen ad Christum faciunt, ita: O Christe, quia sponsam introduxisti, ideo ut et nos illuc secum introducamur, exsultabimus, id est bene operabimur. Quando enim quis bene operatur, totum corpus mouetur. Sic etiam exsultabimus et letabimur, sed mente; ac si dicat: Et bene operabimur et cogitabimus, quod erit nobis gaudium, in te, scilicet tendentes, id est in spe tui. Et quia hoc ad horam possit  esse dicit: Memores, id est memoriter imitantes ubera tua, id est precepta tua, que sunt super uinum, id est meliora seculari scientia, id est nunquam obliuiscemur preceptorum tuorum, que dicunt: Non qui ceperit, sed qui perseuerauerit, hic saluus erit . Et hoc merito, quia magistri nostri qui sunt diligunt te, ideoque imitatores eorum debemus te diligere. Sponsa intelligens illas se uel e sequi, timens ne deficiant ingruentibus malis, predicit sibi que immineant, ut postea hortetur ad perseuerantiam.

uERS. 4, 5.---Nigra sum, sed formosa, quasi dicat: Si uolueritis imitari me, oportet uos multas tribulationes pati, sicut et ego passa sum; et ponit effectum pro causa, id est, nigra sum quidem corpore propter tribulationes, sed formosa interius. uobis hoc dico, que nitimini ut sitis filie instructe doctrina, que iam locantur in superiori celesti Ierusalem. Et ita sum nigra sicut tabernaculum Cedar, qui  merito fuit niger. Cedar enim interpretatur tenebre, filius Ismelis, qui pro nequitia sua adeo omnibus odiosus fuit, ut nunquam ausus esset in certa sede manere, sed semper in tabernaculis, de quo scriptum est: Manus eius contra omnes, et manus omnium contra eum . Non autem debemus intelligere tabernacula esse nigra, sed ipsum in tabernaculis. Ita nigra sum immerito, sicut Cedar tabernaculum est merito, sed interius formosa sicut pellis Salomonis, de mortuis animalibus sumpta, a pilis mundata, arcam Dei protegebat. Quisque fidelis est pellis Salomonis, propter quem carnem suam mortificat, et mundat a pilis superfluitatum, et protegit aurum Domini, id est Ecclesiam, in qua continentur sancta sanctorum, a pluuiis demoniaci impetus. Nolite considerare quod fusca sim, scilicet quamuis patior tribulationes, propter quas nigra sum, nolite tamen terreri considerantes quod fusca sim, quia decolorauit me sol, id est popter Ierusalem passa  sum tribulationes. Filii matris mee, id est ideo quia propter eum sum passa, illi qui iam sunt filii, id est instructi eorum predicatione quorum ego, pugnauerunt positi contra me, id est imitantes me, contra uitia pugnauerunt. Contra me dicit ad similitudinem eorum qui uolentes imitari aliquos, ponunt se in conspectu eorum, ut plene uideant habitum eorum, et quia posuerunt me custodem in uineis, id est proposuerunt ut exemplo meo se custodirent. In uineis, id est in seipsis, meo exemplo uineis factis, qui interius per uirtutes sunt uirides, exterius per tribulationes, per ieiunia sicci sicut uinea. Ego autem tantum illis custodiendis innitebar, quod uineam meam, id est uitam meam, per quem uineam aliam, id est alios bonos mihi acquirerem, quibus essem custos, id est me ipsum non custodiui, id est mei ipsius curam non egi.

uERS. 6-8.---Indica mihi, quem diligit anima mea, ubi pascas, ubi cubes in meridie. uox amicarum, ac  si dicat: Quoniam illi iam imitatione mei tantum sunt prouecti, ut non dicantur filii tui, sed filii matris tue, id est fratres et patres tui, uolo et ego imitari te, sed cum uideo te in tormentis denigrari, uideo non minus alios; ideoque cum te ab illis nequeam discernere, o Christe, quem diligit anima mea, indica mihi, id est discretionem cognoscendi. Ubi pascas, id est in quibus sunt pascua tua, id est in quibus delecteris. Ubi cubes, id est frequenter quiescas, in meridie, id est in feruore caritatis. Ne uagari incipiam post greges sodalium tuorum, id est ad imitationem hereticorum, qui sunt greges. id est bestialiter uiuentes, non celestibus inherentes, sed lasciuiam implentes, quia adeo se extollunt, ut dicant se sodales, id est pares tuis, uel amicos primos. Si ignoras te, o pulchra. Ac si Christus dicat: Bene facis, quod illos in quibus pasco, discernere cupis. Nam si ignoras te, id est tuos quos tu debes imitari, o pulcherrima mulierum, id est quomodo  sis in uirtutibus ceteris sectis ualentior, fies sordida per mulieres. Ideo sectas accepimus, quia sicut mulieres pariunt, et nutriunt filios, ita queque secta. Egredieris, id est si ignoras, egredere, id est egredieris a consortio bonorum. Et ubi, id est penitus recedes, id est non tantum tu errabis, sed etiam alios seduces. Tu abiens post uestigia, id est imitans dicta et opera gregum, id est hereticorum, et hoc est quod dicit: Pasce, id est uel nutries hedos tuos, id est subditos tuos, uerbo et opere putridos. Iuxta tabernacula pastorum. Heretici semper associant se fidelibus, sed nunquam habitationem Christiane religionis intrant, sed iuxta sunt, quia fideles se similant, ideoque maxima cura adhibenda est, ne putantes hereticos esse fideles, post illos uagemur. Tabernacula pastorum dicit, quia fideles quique, qui inuigilant ut gregem custodiant, dum in hoc mundo sunt, semper quasi impeditione laborant. Equitatui meo, ac si dicat: Dixi, si ignoras, egredieris, sed neque ignoraberis neque egredieris.  Nam educam te a seductoribus, sicut eduxi filios Isrel a superbia Pharaonis, et hoc est quod dicit, equitatui, hoc est exercitui meo, qui mihi militabat, scilicet existenti in curribus, id est in superbia. Superbia enim in curribus residebat Pharaonis, qui interpretatur diabolus, quasi diceret: Illis qui erant in tempore Pharaonis, assimilaui te, ut quemadmodum illos ab Aegypto eduxi, et per mare Rubrum in terram transduxi deserti, sic et te ab Aegypto, id est a tenebris huius mundi per mare Rubrum, id est per baptismum transduxi ad terram promissionis, id est matrem tuam Ierusalem, Pharaone et pompis eius in mari baptismatis submersis, ut sic amica mea maneres.

uERS. 9-12.---Pulchre sunt gene tue sicut turturis, ac si dicat: Ego educam te, et hoc per genas tuas et collum tuum. Qui enim sunt gene tue et collum tuum, hoc tibi sit signum, quia pulchre decore uirtutum sunt, scilicet habentes similem uitam  uite turturis, que pro cantu gemitum solet edere, et que uno marito contenta est. Per genas ideo predicatores intelligimus, quia in genis duo notantur, dentes scilicet quibus cibus annullatur, et signum est pudoris; que in fidelibus notantur predicatoribus, in quibus semper est pudor peccandi, et in quibus predicatoribus dentes sunt annullantes uitia. Qui turturi merito comparantur, cum tota uita sua sit gemitus et dolor pro suis et alienis uitiis, et uno sint contenti marito, scilicet Christo. Per collum diuersa similitudine notamus eosdem, quia per collum inferiora capiti iunguntur, et omnibus ad inferiora traiicitur, sic per predicatores preceptorum capitis nostri, scilicet Christi, transmittuntur in inferiora membra Ecclesie, per eos, quasi per columnas iungimur Christo; qui bene monilibus comparantur, quia ornant Ecclesiam sapientia et doctrina, et nutriunt sinum uirtutum, ne adulter diabolus manum uiolentie iniiciat. Amici, id est perfecti  in Ecclesia, audientes se a sponso uocari genas et collum, seque promitti Ecclesie duces futuros, libenter sibi ducatum offerunt; ita murenulas id est inaures, quia murenula, dum capitur, in orbem uolutatur ut inauris. Per inaures, que ad aurem pendent, predicationem, que ad aurem tendit, notamus; per rotunditatem inaurium perfectionem notamus predicationis. Aureas. Quid auro est pretiosius inter metalla? Per aurum notamus caritatem, que inter uirtutes maior uidetur, quia magno labore excoquitur: Ideoque per illud notamus sapientiam, quia magno labore acquiritur. Faciemus tibi, id est ad tuam utilitatem faciemus predicationem tuam cum sapientia et caritate. uermiculatas argento, disiunctas ut uermes, argento, id est diuino eloquio, compositionis dictamine lucente, ut argento. Et hoc merito, quia sponsus tuus inenarrabilia fecit, et hoc est quod dicit. Cum esset rex, id est nullius indigens, in accubitu suo, id  est in maiestate diuinitatis sue, fecit me in uirtutibus redundare, et hoc est quod dicit: Nardus mea, id est humilitas mea, dedit odorem suum, id est formam bone operationis. Cum superius dixit faciemus plurali, hic ideo singulari utitur, quia, cum sint plures in Ecclesia, tamen unitate fidei unum sunt, et non tantum me redolere fecit, sed et incarnatus et mortuus est pro me. Ideoque dilectus meus est fasciculus, id est pondus, myrrhe, id est tristitie, sed habite de morte eius, quia myrrha in sepulcris mortuorum solebat poni; unde Magi ad cunabulum Domini uagientis myrrham tulerunt, mortem eius significantes mihi ad honorem meum, quia plures sunt qui non modo ad honorem utuntur, sed potius ad dedecus, sed Dominice passionis reminisci summus honor est. Inter ubera mea, id est in predicatione mea commorabitur, id est quidquid predicauero memoria eius condietur, uel intus ubera mea, id est in corde, quod intus ubera situm est. Ipse erat mihi botrus Cypri, id est calix inebrians.  Botrus est fasciculus uuarum; Cyprus est insula optimis abundans uineis. Unde dicit:

uERS. 13-16.---Botrus Cypri, id est memoria passionis eius inebriauit me, ut non immemor pro meis predicando, non dubitem mortem subire. uel obliuiscitur sui, qui uino Cypri inebriatur. In uineis, id est in illis qui interius uirides, exterius sicci facti sunt. Per me inebriabor apud me, pro illo mortem subiturus, sed quia quidam uidentur uinee, et non sunt, addidit, Engaddi, id est purgati. Engaddi est mons et interpretatur fons hedi, id est baptismatis, ad quem hedi, id est putridi uitiis conueniunt, et agni, id est purgati recedunt. uel ita: Ideo quia me redolentem fecit, commorabitur in corde meo pondus tristitie. Dilectus meus mihi, id est semper passionem eius recolens multum dolebo, et ipse in uineis Engaddi, id est in nobis erit botrus Cypri, id est letitia resurrectionis eius, ut per uinum letitiam notemus. Christus audiens compunctionem predicatorum  et benignitatem quam erga minores habent, ad ipsam quam superius dixit: Indica mihi, etc., dicit: Ecce quam egressuram dixi, et sordidam futuram, si te ignores cum et ipsi tibi libenter assentiant, quos duces tibi ad fidem, pulchra es fide istos imitando, et amica mea, id est sic facta es conscia secretorum meorum. Ecce tu pulchra es operatione, et hoc merito, quia oculi tui, id est prouisores tui, quos genas et collum superius dixi, sicut columbarum. In transitione dictum est, oculi tui sicut columbe. In columba septem naturas notamus, que uirtutibus fidelium annotantur, per que septem dona sancti Spiritus notamus. Ipsa felle caret, neminem ledit, sic fidelis, omni felle carens nequitie, neminem dolo circumuenit. Ipsa alienos pullos nutrit, sic filios iniquitatis incorporat sibi fidelis, et doctrina spirituali nutrit. Grana decora legit, sibi fidelis de Scripturis sanctis legens, salubres eligit sibi sententias. In foraminibus petre nidificat, ut serpentum lapsus euitet,  sic fidelis in foraminibus lateris Christi ponit sedem, et sic diabolum pellit, quia tanta est sibi spes in eo qui pro se mortuus est, quod diabolus nullatenus possit ingredi. Super riuulos aquarum uersatur, ut in aquis umbram accipitris prospiciens, acute aduentum eius declinet, et inde pullis suis potum deferat, sic fidelis in Scripturis studens, declinat aduentum hostis: unde et colligit sententias, quibus pullos potet. Gemitum pro cantu habet, sic fidelis suis et alienis ingemiscit delictis. Illa audiens laudari se a Sponso, ait: O Domine, tu dicis me pulchram, sed ecce tu solus naturaliter es pulcher, dilecte mi, in diuinitate, et decorus in humanitate. Ego uero per te et tuos. Et quia ego pulchra, et tu pulcher, merito lectus noster, id est scientia; quo ego et tu quiescimus, est floridus uirtutibus. Et quia posset fieri ut flante uento tentationis nitorem perdat uirtutum, inquit, ut flos campi, flante aquilone. Tigna domorum nostrarum cedrina, laquearia cypressina. Tigna sunt superior pars domus, que pluuias repellit, per que  predicatores intelligimus, qui Ecclesiam ab imbre demoniaco tuentur. Per domos diuersas, secundum regenerationes Ecclesias intelligimus. In quibus diuersi fideles coadunantur, ut in domo diuerse parietes; paries tectum, fundamentum cedrina, imputribiles, id est indeficientes sunt, quorum odor operationes fugat serpentis, id est demonis. Cedrus est arbor imputribilis, cuius odor fugat serpentes. Laquearia nostra, id est qui infra predicatores sunt ut eremite, sicut laquearia, id est celatum domus sub tignis, illa sunt cypressina, id est imputribilia. Ac si dicatur: Et si in predicatione non expellant demones, fide tamen et opere indeficientes sunt. Cypressus est arbor imputribilis. Cui respondet Sponsus. Bene dicis me pulchrum, ideoque lectulum nostrum floridum, quia ego sum honor campi, id est honor Ecclesie. Per campum ideo Ecclesiam intelligimus, quia quemadmodum diuersi in campo nascuntur flores, sic in Ecclesia diuersi fideles. uel  campus est planus et apertus, sic fides sanctorum.



CAPUT II.

uERS. 1-6.---Ego flos campi et lilium conuallium, id est honor humilium qui irrigantur aqua predicationis stillantis ab utroque monte, id est ueteri et Nouo Testamento. Et sicut ego sum lilium inter spinas, id est tormenta pungentia, et non amitto odorem, sic tu amica mea es inter filias, id est diuersas sectas, que te pungunt ut spine; tu tamen nitorem uirtutum tenes. uel ita: Ego flos partus, quia sicut flos sine mistione emittitur, sic Christus sine semine, id est campo inarato, id est ab intermerata uirgine procreatus est. Et lilium conuallium, id est gloria et decus humilium parentum. Sicut enim lilium sum inter spinas, id est tutores, sic, tu amica mea debes esse inter filias pungentes. Et ipsa plura si patiar, ad te, confugiam, cuius fructu, et umbra reficiar, et odore. uel ita. Non est mirum si honorem inter spinas retineo, quia tu me sustines. Sicut  malus inter ligna spinarum est amabilior, sic amicus meus inter filios, id est fideles in Ecclesia. In malo tria notamus, fructum, umbram, et odorem. Unde peregrini, a calore solis et labore itineris fessi, nullam magis optant arborem cuius umbra ab ardore refrigerentur, et fructu et odore reficiantur, sic fideles, in ardore huius tormenti et itinere fessi ad Christum confugiunt, et umbra confessionis eius refrigerantur, eiusque fructu, id est Eucaristia reficiuntur, et odore bonitatis eius fetor uitiorum expellitur. Et ideo quia talis est desiderabam eum et sedi, id est quieui estus tormentorum et seculares labores deuitans. Sub umbra illius quem desiderabam sedi, idest fructus, idest eucaristia, dulcis gutturi meo, quia sicut guttur carnalia, ita cor sapit spiritualia. Si qui autem ita remoti sunt, ut iam aspectus hominum aufugiant ut plures eremite, et eucaristia non fungantur corporaliter, sed spiritualiter, tamen fide et spe utuntur. Introduxit me  rex in cellaria. Ac si dicat, quia ad eum confugi, introduxit me in cellam, id est in beatitudinem uinariam, id est obliuiosam, id est tanta donauit me beatitudine, ut penitus preteritorum obliuiscerer uelut ebrius. Ordinauit in me caritatem, id est omnes ordines caritatis posuit in me, uidelicet ut proximum et Deum diligerem, et inimicum propter Deum, ne dubitarem pro salute filiorum mortis subire patibulum. Fulcite me floribus. Ac si dicat, quia caritatem me fecit habere, ideo uos diligo, et quia uos diligo fulcite, id est implete me in numerum perfectorum, floribus, id est uirtutibus. Ac si dicatur. Ita abundate uirtutibus, que uos sustineant, ut sitis digni participes fieri donorum Dei in Ecclesia, et ita operamini ut ipsa uos uestiat a frigore iniquitatis. Hoc autem uobis dico, non pro terreno commodo, sed quia pro amore langueo, id est intolerabiliter diligo eum qui ordinauit in me caritatem, quia etiam inimicos nos iussit diligere, cui uos coniungere nitor. Et quia eum tantum diligo, ideo leua eius sub capite meo, id est  sinistra eius sub capite, id est sub mente mea, que est caput cogitationum. Ac si dicatur. Omnia terrena que in creaturis sunt Dei debiliora, quemadmodum sinistra pars in homine ad comparationem dextere, erunt sub mente mea, id est mens mea despiciet ea. Et dextera illius, id est celestia amplexabitur me, id est quidquid in hoc mundo fecero ad respectum celestium erit. Ac si dicatur. Non tantum ego hoc uobis suadeo, sed ipse uobis dicit.

uERS. 7.---Adiuro uos, filie Ierusalem idest alligo uos, per capreas ceruosque camporum, id est per fideles in Ecclesia conuersantes. Ne suscitetis et ne commoueatis a quiete mentis, id est ut sitis obedientes magistris uestris. Dum autem fidelibus non rebellibus predicat, quasi in lecto quiescit. uel si ad horam repellatis, non tamen euigilare facietis, id est ex toto conturbetis dilectam meam, idest sponsam meam, quoadusque ipsa uelit, scilicet uos corrigere, idest quod diu in uobis displicuerit, quod sit  dignum correptione. Per hoc quod dicit, adiuro, notanus eos eam uolentes quibus predicatur ad fidem sanctorum conuertere. Non enim ualeret adiuratio per sanctos Dei ad infideles, magis quod si quis paganus aliquem per Iouem adiuraret. O filie Ierusalem, scilicet future. In caprea quatuor notantur, que fidelibus quoque conueniunt: Acutus uisus herbas eligendi salubres, sic fidelis diuinas sententias. De monte ad montem ascendunt, sic fideles de uirtute in uirtutem. Cibum comestum ruminant, fideles diuinas sententias intellectas ad memoriam reducunt. Si quando uulneratur, herbam dictamnum comedit, sic fideles, si quando sagitta diaboli percutiuntur, ad Christum recurrunt et sanantur. In ceruis tria notantur. Serpentes transglutiunt, et postea currunt ad fontem; quo gustato purgantur a ueneno, et pilis renouantur, fideles quoque, ueneno gustato diaboli, ad fontem Christum currunt, et pilis uitiorum nudantur. Cum fugantur a canibus cornibus  super tergum positis, per spinas faciunt sibi uiam, ut ibi impetum eorum deuitent, sic fideles cornibus uirtutum super fragilitatem carnis positis, deuitant minas tyrannorum. Mutant pascua, in unum congregati quasi agmen faciunt, et sic precedens unusquisque caput sequentis supportat ne deficiant, propter onus cornuum, sic fidelis si uiderit proximum egere necessariis, supportat eum, alimenta prebens ei, ut sanctus Nicolaus illi qui stupro filias destinauerat. Si uiderit eum penitentia peccatorum grauari, alleuat eum, partem in se recipiens.

uERS. 8, 9.---uox dilecti mei. Ac si dicat: Ista uox quam modo dixi, non est mea, sed dilecti mei. Tunc enim nos adiurauit, et omne genus humanum quando pro nobis redimendis dignatus est earnem suscipere, et mortem subire. Quis enim tam durus, tam lapideus est, cum sit rationabilis, si nouerit Deum tanta pro seruis passum, qui non cogitet se monitum fuisse ad patriam unde est oriundus reuerti. Quasi ipse Christus uoce sua locutus esset: Ecce  ueniet iste. Ac si dicatur; uere hoc modo locutus est. Nam ipse uenit incarnari, et aduentus eius ualet. Ac si esset locutus, si rationabilitatem habueritis, Saliens, id est uenit ut saltus suos ostenderet, scilicet de celo in uterum, hinc in crucem, et reliqua. In montibus, id est in apostolis, sed nos minores quasi colles transiliens, quia pro paruitate intelligentie non pleniter saltus suos nouimus, ut apostoli quibus secreta celestia patuerunt. Similis est dilectus ostensione, qualis uenit in precedenti uersu ostendit, per quos ueteres, qui pleniter aduentum eius nouerunt, et pleniter testimonium aduentus eius perhibere potuerunt. Nunc enim quia sapiens et uelox in destituendis peccatis, et faciendis miraculis, in caprea discretionem, qui fuissent eligendi, qui non, in hinnulo uelocitatem, qui parentibus uelocior est in ceruis, patriarchas, de quorum progenie apostoli, et ipse Christus secundum carnem natus est, accipimus. uere ipse erat uelocior, neque enim leuita, neque  sacerdos semiuiuum qui descenderat a Ierusalem in Iericho a uulneribus sanauerunt, donec Samaritanus eum in iumentum posuit, et stabulario commisit. En ipse stat. Ac si dicatur: Quandoquidem uos adiurat ipse, bene suis et ipsi obedire debetis; quia ipse stat post parietem, quia ipse moratur ad destruenda uitia nostra, que sunt quasi paries inter nos et ipsum, et hoc est dictum ad similitudinem alicuius principis, qui cum uult alicuius ciuitatem intrare, stat iuxta muros tam diu, donec interpellat eos respiciens per fenestram. Cuius gratia nostri miserta est, per fenestras, id est per presentia miracula, quia sicut fenestre domum illuminant sic miracula Christi corda hominum. Quod uero dicimus presentia, non habemus auctoritatem uerbi, sed per hoc quod sequitur, notamus preterita. Et bene respexit, quia non tantum predicauit, sed miracula fecit, ut qui nobis nollent credere, saltem miraculis acquiescerent. Tanta enim attentio remedendi  nos erat in eo per cancellos, id est per preteritos Patres, uidelicet Moysen et Aaron et ceteros nobis multa miracula promisit, qui Ecclesie principium fuerunt, uelut cancelli sunt templi.

uERS. 10-17.---En dilectus meus loquitur mihi, id est in illis predictis uobis dicit, hoc est mihi ut uos ad fidem ducam. Surge, id est propera, terrenis posthabitis; propera absque dilatione amica mea. columba mea, in fide, formosa mea in operatione, et ueni, id est fac alios uenire, quod potes bene facere. Iam enim hiems, id est frigus iniquitatis, transiit; imber, idest persecutio tyrannidis abiit et penitus recessit; flores, id est initia uirtutum apparuerunt, id est incipiunt bene operari, quod est signum uirtutis in terra nostra sed futura, quicunque se colunt uomere correctionis pro spe eterne retributionis. Tempus putationis, id est amputentur predicatione superflua, si qua in eis maneant. uox curturis audita est in terra nostra. Ac si dicatur: uere tempus  est, nam audiuit predicationem meam. Christus se turturi comparat propter castitatem et gemitum uocis. Ficus, id est Iudea hactenus sterilis, protulit grossos suos, id est bona opera. uinee, id est gentes future uinee florentes in opere, dederunt odorem suum, id est famam bone operationis. Surge, propera, amica mea, columba mea, propter interposita reperit superius dicta. In foraminibus petre, id est in uulneribus Christi. Quidquid predices de uulneribus Christi, ne exeat quin de illo loquaris, qui sunt tibi in hostes, ut foramen petre, columbe est in serpentes. In cauerne macerie, id est in custodia Patrum, quia multi prophete ad unum tendunt, ut multi lapides ad parietem construendum. Ostende mihi faciem tuam, id est mentem tuam, quia ut homo in facie aspicit, sic Deus in corde. Ac si dicatur: Ita sit mens tua pura, ut digna sit in conspectu meo. Sonet uox tua, id est predicatio in auribus meis, id est talis sit ut digna a me exaudiri. uere si predicaueris, a me exaudieris, et faciem tuam uidebo. Nam uox tua  dulcis, et facies tua decora. Capite nobis uulpes paruulas, que demoliuntur uineas. Ac si dicat: Tu quiquidem predicabis, sed cauendum est ne heretici predicando te decipiant, et hoc est quod dicit, capite, id est intercipite sententias eorum, ne quid habeant contra miscere. uulpes, id est hereticos, propter astutiam, paruule, quia se humiles fingunt. Que demoliuntur, id est corrodunt dente deceptionis uineas, id est Ecclesias, et cauendum est. Nam uinea, scilicet futura, floruit, id est iam incepit bene operari, et dilectus meus loquitur mihi, et ideo illi obediam donec aspiret, id est refrigeret nos a labore mundi dies, scilicet iudicii, et inclinentur, id est transeant umbre, id est terrena.

Et ut obedire tibi possim, ut ad effectum perueniat, respiret, id est appareat te mihi in auxilio adesse. Sed quod dixit reuertere, notandum est quasdam predicationes non exaudisse. Tunc enim uidetur Deus abesse, quando auditores indurari non  acquiescunt. Similis esto capree acutum uisum habens, hinnuloque ceruorum uelocius miracula faciens, et genus humanum ab hoste redimens, id est ita uenias ut cito eligas qui sunt eligendi. Super montes Bethel, id est nos protegas qui sumus montes Dei, id est predicatores in domo Dei. Beth enim interpretatur domus, uel Deus. Domine, tu debes reuerti ut per me predicatio tua repleatur, quia nisi quis predicet illis, non poterunt conuerti magis quam ego potui. Sed quia predicatores me inuenerunt, ideo conuersa sum. Et hoc est quod narrat.



CAPUT III.

uERS. 1-5.---In lectulo meo, id est eram in lectulo, id est in terrenis diuitiis in quibus dormiui a bono in peccatis. Per noctes, id est per paganos auctores, qui ad inferni noctem ducunt, quesiui, id est imitando exempla eorum, uolui iungi Deo, a quibus nomen Dei audiui, non uiam que ad eum tendit, quem diligit scilicet anima mea, id est intentio mea.  Quesiui illum. Ac si dicatur, sepius pro nimia afflictione, et non inueni, id est non potui habere notitiam osculi sui super illos. Et ideo proposui mecum dicens: Surgam a lectulo uitiorum, et circuibo ciuitatem, id est nitar imitari dicta et facta illorum qui sunt in ciuitate, id est in Ecclesia. Quia sicut ciuitas circumdata est muris et magis culta in urbanitate, sic fideles in uirtutibus coluntur, quibus tutantur: Per uicos et plateas, que circumeunt ciuitatem, id est circuibo ciuitatem, ut quem diligit anima mea queram per uicos, id est martyres, qui acriorem ducunt uitam. Per plateas, id est confessores et ceteros bonos, qui latiorem uiam habent, id est imitando eos. Quesiui illum, scilicet per noctem, et non inueni. Repetita est causa superius dicta. Ideo autem istos imitor, cum per auditores, id est, libros gentilium non perfeci, quia inuenerunt me, id est predicauerunt mihi uigiles, id est predicatores, qui uigilant ad custodiendam ciuitatem, quibus dixi: Num quem  diligit anima mea uidistis? Ac si dicatur: Priusquam illis crederem, perscrutata sum si tales uerbo et opere quod uidissent, id est habuissent notitiam Dei uiui. Paululum cum pertransissem eos quasi perscrutata sum eos, didici errorem meum per illos exuere, et cum paululum petransissem ab errore meo, per eos, id est predicationem eorum. Hoc autem dictum est, t si u diceret, transitum feci de loco ad locum: Inueni quem diligit anima mea, maiorem ardorem bene operandi habitu, uel maiorem scientiam, et quia eum inueni et meo desiderio et ostensione uigilaui, tenui eum, id est a memoria mea nunquam postea dicessit, nec dimittam, donec introducam, id est manifestem eum predicatione mea, in domum, id est in nationem gentium, que est mater mea carnaliter, et non solum in gentem scilicet introducam eum, sed et in cubiculum genitricis mee, id est in cor quorumdam de gentibus, qui sunt gentes carnaliter. Per cubile ideo cor intelligitur, quia, sicut in cubili membra ita in corde cogitationes uersantur.

 uERS. 5-9.---Adiuro uos, filie Ierusalem. Christus, audiens effectum gentilium in conuertenda Iudea, adiurat ipsos conuertendos ne sint rebelles. uel ipsa in gentilitatem, ne aliquam uim faciat quibus predicat. Que est ista que ascendit, de uirtute in uirtutem, sed hactenus per desertum, id est per gentilitatem, hactenus a lege desertam et miraculis diuinis. Sicut uirgula fumi, id est rectam in uirtutibus, fumi, id est bonarum operationum, ex aromatibus, id est confessoris Mirrhe, id est martyrum thuris, id est confessorum, et uniuersi pulueris, id est omnium bonerum qui conteruntur ieiuniis, persecutionibus, ut puluis, et pigmentarii, id est Christi, qui conficit uirtutes ut pigmentarius species. Hoc est dicere: Ipsa est uirgula, id est recte tendens ad alta, que rectitudo est habens famam bone operationis, et hoc secundum omnes partes, uidelicet martyres, confessores, et certos bonos, ex quibus omnibus ceteros Christus quasi aromata conficit. En lectulum, scilicet  Ecclesia gentilis respondet dicens: Non est mirum si talis sum. En lectulum Salomonis, id est mei, ubi uerus Salomon caput reclinat, Sexaginta, id est qui custodiunt sex opera misericordie: uisitare infirmos, uestire nudos, sitientes potare, esurientes cibare, et cetera que in Euangelio leguntur, quique seruant Decalogum mandatorum, id est perfecti, et fortes, id est perseuerantes, id est ex fortissimis Isrel, ita sunt perseuerantes ut perseuerantissimi, in omnibus Deum uidentes. Ambiunt, id est nocte et die uigilant, ut lectum custodiant, id est se et alios. Omnes tenentes gladios, expositio est quam ambiunt. Gladios, id est uerbum predicationis, quia occidunt homines in hoc quod sunt occidendi, et quia quidam, etsi sciant, non tamen apti, dicit ad bella uitiorum doctissimi. Et quia restat ut cuius uita contemnitur, predicatio quoque contemnatur, addit et ensis cuiusque, id est uigilans custodia, super femur suum, id est carnis concupiscentiam, quia in femore oritur  libido. Et hoc propter timores nocturnos, id est occultas insidias diaboli que ducunt ad noctem, et quomodo aliquis ad lectum illum prouenire possit, id est ut sit ipse lectus, ostendit. Ferculum, id est mensa, in qua debemus refici, ut postea quiescamus in lecto, id est Scriptura, sibi, id est ad honorem suum; rex Salomon, id est, Christus, de lignis, id est de thuris, Libani, id est candidorum. Libanus interpretatur candidatio. Et hoc est dicere: Ad honorem Christi facte sunt Scripture de uitis patrum, ut illos imitando ascendamus ad lectum.

uERS. 10, 11.---Columnas fecit argenteas, id est uetus et Nouum Testamentum fecit lucem et nitorem eloquii celestis, quibus inniteretur Scriptura Patrum, quia, nisi affirmarentur gesta Patrum non discrepare a precepto Noui et ueteris Testamenti, stare non possent. Reclinatorium aureum, id est illos qui et uitas Patrum et Nouum et uetus Testamentum exponerent, fecit aureos, id est, caritatiuos  et sapientes, tales uidelicet in quibus filius hominis caput reclinaret. Ascensum purpureum, id est crucem Christi, cuius exemplo fierent purpurei, id est martyres, propter ruborem purpureum notamus, sanguinem quo ascendunt in Ierusalem. Media caritate constrauit, propter filias Ierusalem, id est ordinauit lectum media caritate, id est ut alii preter martyres ascendant, et hoc propter filias Ierusalem, non propter filios, id est propter molles, qui martyrium sufferre non possunt. Hic Dei misericordia notatur, qui non omnes martyres iubet fieri, sed et illos qui sunt lectus eius, caritatem iubet mediam habere, id est communem martyribus et ceteris. Egredimini. Ac si dicatur, Cum talis sit Salomon, egredimini ab errore uestro, et uidete, id est Salomonem esse, cognoscite Regem regum, et Dominum dominantium. uos filie Ierusalem, si cognoscitis Regem uestrum, eritis ciues eius, uos posite in diademate, id est in memoria eius, qui fuit causa corone sibi deuicto hoste, et preda reducta. Quo scilicet  diedemate coronauit eum mater sua, id est sancta Maria, in die, id est habentis in memoria diem desponsationis eius, id est mortis qua Ecclesiam sibi desponsauit. Et in die letitie cordis eius, id est habentis diem resurrectionis, que fuit letitia cordis eius, id est apostolorum et reliquorum bonorum. uel ita: In diademate, id est mementote passionis quando spinea corona apposita est sibi, qua coronauit eum mater sua, id est Iudea et in die desponsationis, id est natiuitatis, quia cum carnem assumpsit, Ecclesiam sibi desponsauit. Quod sequitur, sicut scriptum est:



CAPUT Iu.

uERS. 1-3.---Quam pulchra es, amica mea! Christus audiens nimium affectum eius, sic eam laudat per singula. Quam pulchra es, scilicet in opere, id est in uirtutibus, amica, cui quecunque audiui a Patre nuntiaui, quam pulchra es, scilicet in opere. Oculi tui, id est prouisores tui, columbarum,  id est sunt columbe, septem dona sancti Spiritus. Absque eo quod intrinsecus latet, et cum appareant exterius uirtutes. Capilli tui, id est molliores, qui adherent, ut capiti capilli, sicut greges caprarum, id est ascendentes de uirtute in uirtutem, scilicet per gregem concordiam notamus. Que ascenderunt de monte. In hoc quod sunt montes, uidelicet. Galaad, id est aceruus testimonii, id est omnes martyres. Martyr enim testis est. Galaad est mons in quo Iacob et Laban congesserunt aceruum lapidum, id est testis federis. Dentes tui, id est predicatores, qui uitia conterunt, sicut greges tonsarum, id est tonsi ipsi a superfluitatibus ut oues a pondere lane et sordium. Que ascenderunt de lauacro, id est de baptismo, id est de hoc quod sunt baptizati ascenderunt ad montem uirtutum. Omnes scilicet tui sunt gemellis fetibus, id est in dilectione Dei et proximi, et sterilis non est inter eas, qui opus bonum non faciat. Sicut uitta coccinea labia tua, id est predicatores  tui ueteri et Nouo Testamento, scilicet uerbo et opere, concordantes sunt uitta, scilicet concordantes, ligantes predicatione fideles Christo capiti suo. Qui et sunt coccinei, id est rubei sanguine martyrii, id est et alios docent et in se martyrium sustinent, et hoc probat quia ipsi sunt uitte, quia eloquium dulce. Neque enim oculum pro oculo exigis, sed inimicum diligere. Sicut fragmen mali punici gene tue. Et quia uitia deuorant, sed exterius martyrium sustinentes. Sunt autem alba in multitudine uirtutum, quia poma in Africa exterius sunt rubicunda, si uero fragantur interius, sunt alba, et granata, per que notamus multitudinem uirtutum. Absque eo quod intrinsecus latet, expositum est superius.

uERS. 4-7.---Sicut turris Dauid collum tuum, id est predicatores tui, quibes minores copulantur Christo, a quibus uerba predicationis traiiciuntur in membra Christi. Sicut turris Dauid, id est inexpugnabilis defensio eius qui est manu fortis, quia et  milites sui hostem diabolum effugant. Que edificata est cum propugnaculis, id est firmis sententiis quibus expugnetur, repellatur. Mille clypei, id est, infinite hone operationes, que fideles protegunt ut clypei, pendent ex ea, id est interius apparent. Omnis armatura fortium, id est omnes bone operationes, omnes sententie tales sunt, quibus fortes pugnare et tueri possunt. Duo ubera tua, id est doctores qui manifestant spiritualem intellectum duarum litterarum, ueteris scilicet et noue, sunt sicut duo hinnuli capree gemelli, id est secundum utrumque uelociores in complendo comparantes. Capree, id est Patrum, qui descripti erant in eligendo bonum et recusando malum, et de uirtute in uirtutem ascendentes. Gemelli, id est concordantes, qui pascuntur in liliis, in candidis uirtutibus, donec aspiret dies et inclinentur umbre, uadam ad montem myrrhe. Ac si dicatur: Cum talis sit ut dixi, uadam ad montem, id est apparebo per miracula esse in te qui es mons myrrhe,  id est martyrii, quia myrrha ungebantur corpora mortuorum, ut incorrupta seruarentur, sic martyrium non corruptum seruat fideles a tentationibus. Et ad colles thuris, id est ad confessores, quia, etsi non sint tam alti ut martyres, tamen uita eorum redolet ut thus. Ac sic dicatur: Et in martyribus et in confessoribus miracula ostendam, et non tantum quod es martyr et confessor, sed quia tu pulchra es, et secundum minores amica mea, et macula, id est intermissio bene operandi non est in te, quia fidelis cum dormiat Domino dormit, siue comedat Domino comedit. Et hoc est dictum ad similitudinem lorice, ubi foramina annulorum macule uocantur, per que minimum ferrum quem perrumpit, sed opera fidelium adeo sunt assidua, ut nullatenus perrumpti possint.

uERS. 8-11.---ueni de Libano. Ac si dicatur: Cum ego te tantum diligo, ueni, id est persiste, ita ut te et alios excolendo, ut cursu consummato et fide seruata tandem in eterna heatitudine recipiaris. De  Libano, id est de candore uirtutum. Sponsa mea, quia filios mihi nutries. Quod ter dicit ueni notandum est, quasi dicat ueni in pueritia, ut Ioannes Baptista et Nicolaus, ueni in iuuentute, ut Martinus, ueni in senectute, ut Ioannes euangelista. ueni sponte et coactus infirmitate, et de purgatoriis locis. Coronaberis, id est ita uenias ut digna sis corona glorie. De capite Amana, id est predicatione tua conuertentur, qui sunt capita inter membra diaboli. Amana mons est, et interpretatur nocturna auis, id est diabolus qui circumquaque hominibus occultas ponit insidias uigilando, quasi in nocte, id est in obscuro. De uertice Sanir, id est de illis qui superiores et altiores uideri uolunt interne, quia Sanir interpretatur Deus uigiliarum, id est diabolus, qui inuigilat ut quoscunque deuoret. Et Hermon qui anathematizant peccata sua penitentiam agendo. Hermon interpretatur anathematizans. Et de cubilibus, id est de illis in quibus leo quiescit, id est diabolus propter crudelitatem. De montibus, id est de illis qui sunt montes  inter pardos, id est hereticos, qui gloriantur de secta sua ut pardi de coloris uarietate. uulnerasti, quasi dicat: Rogo te uenire, quia diligo nimium te. Dictum ad similitudinem amantium, qui sagitta amoris uulnerantur. Soror mea, id est coheres sponsa propter nutrituram filiorum. uulnerasti cor meum repetitio amoris. In uno, id est in unitate fidei, oculorum, id est prouisorum tuorum, et in uno, id est in unitate crine, id est crinium, quia plures unius, id est auditorum, colli tui, id est predicatorum tuorum, id est propter unitatem predicatorum tuorum et unitatem auditorum, qui circumdant predicatores ad audiendam predicationem, ut crines collum. Et ideo quia pulchre sunt mamme tue, id est illi qui nondum satagunt ad predicandum, et in quibus spes tantum est, sicut in mammis spes est lactendi. Soror mea, sponsa mea, et pulchiora sunt ubera, tua uino, id est perfecti predicatores tui sunt meliores uino, id est seculari scientia. Et odor unguentorum tuorum,  id est fama tuorum, operum quibus uulnera diaboli sanantur super omnia aromata carnalia. Fauus distillans labia tua, id est predicatores tui in noua et ueteri littera consonantes, ut labia tua, ad inuicem sunt. Fauus distillans, id est fluentes, et talis est eorum predicatio. Mel, id est fortis predicatio, et lac, id est suauis. Mel enim non datur infantibus, sed lac. Sub lingua tua, id est in corde. Et odor, id est fama uestimentorum tuorum, id est bonorum operum, que uestiunt coram Deo, sicut odor thuris, qui omnem fetorem expellit.

uERS. 12.---Hortus conclusus, soror mea, sponsa, quasi dicat: Ideo ad te uadam, quia potero in te delectari, qui es hortus, id est repleta multis uirtutibus, conclusus circumquaque claue uirtutum, ne quis bonus egredi, aut malus ingredi possit, hortus conclusus uirtutibus et operationibus. Fons, id est quemadmodum fons irrigat totum hortum, sic fons baptismatis totam Ecclesiam. Fons, id est in illa Ecclesia  est baptismus, signatus crucis signaculo. Emissiones tue. Ac si dicat: Tu talis es, sed illi qui predicatione conuertuntur, quasi emissiones, id est uirgule, que ad radicem magnarum arborum pullulant, erunt paradisus, id est delicie malorum punicorum, id est martyrum, et erunt emissiones tue cum pomorum, id est confessorum fructibus, id est quos ipsi conuertent, id est tales erunt in quibus delectentur magistri eorum, uidelicet et martyres et confessores. Ideo per omnia confessores accipimus, quia prius dicit punica, postea poma. Absolute dicit erunt ille emissiones Cyprus cum nardo. Cyprus est arbor in Aegypto, cuius fructus cum oleo coquitur, et fit regale unguentum, sic fidelis huius mundi tenebris exiens, emittit fructum donis sancti Spiritus coctum. Unde Christus qui est Rex regum ungitur. Nardus est arbor humillima, tamen odorifera, ita fideles humiliter habent, reddunt tamen odorem bone operationis. Nardus cum croco, id est humiles  martyrium sustinentes. Crocus enim herba est rubei coloris, significans martyrium. Fistula et cinnamomum. Fistula est arbor duri corticis, qui contritus bibitur, et sanat uiscera, sic fideles in carne contritionem patiuntur, que in anima sanat. Cinnamomum est radix cinerei coloris, et interpretatur immaculatus, et significat illos qui per penitentiam fiunt immaculati et reputatione se faciunt uiles ut cinerem. Cum uniuersis lignis Libani. Omnes nitore uirtutum candidati et ualidi. Ac si dicat: Omnes qui per cyprum et nardum, etc., designari possunt, per te conuertentur, id est qui preter istos boni significantur. Myrrha et ale. Per myrrham passionem martyrii notamus, per ale que in gustu amarissima est, interius uero recepta sanat afflictionem carnis, ieiunando, uigilando, et cetera notamus, que dum fiunt aspera et intolerabilia uidentur, sed tamen animam intrinsecus sanant. Cum omnibus pigmentariis, id est cum omnibus donis Spiritus sancti. Et pulchra est coniunctio arborum cum unguentis, quia  cum carnem a lasciuia refrenamus, consequens est ut maiora dona Spiritus sancti recipiamus.

uERS. 15, 16.---Et fons hortorum puteus aquarum uiuentium, que fluunt impetu de Libano. Descripsit emissiones futuras, nunc autem unde irrigantur, uidelicet a fonte baptismatis, qui est fons hortorum Ecclesie, unde tota irrigata est. Puteus aquarum uiuentium, per puteum continentium profunditates, id est mysteriorum, per aquas uiuentes dona sancti Spiritus, que nunquam deficiunt. Et hoc est dicere, fons baptismatis continet mysteria donorum sancti Spiritus, que fluunt, scilicet in subditos de Libano, id est de candidatis uiris et predicatoribus, impetu, id est nullo uitio obstante, id est ita pleniter Spiritus sanctus per predicatores operatur in auditoribus ut nullum uitium queat resistere. Surge, aquilo, et ueni, auster, ac si dicat. Cum talis sit hortus meus et tales emissiones future; surge ergo aquilo, id est tu Satanas in frigiditatem, id est qui infrigidas mentes  hominum a feruore caritatis. Surge, id est prepara te ad impugnandum meos, et ueni, id est in membris tuis infer tormenta eis. Auster, perfla hortum meum, id est sed tu Spiritus sanctus fla per hortum meum, id est inspira meis ne deficiant in tribulationibus, et fluent aromata illius, si perseuerauerint passi, tunc diffamabuntur eorum bona opera. uel ita, ac si dicat, tales erunt emissiones tue, ut hoc fiat. Surge, id est recede, aquilo, qui horto meo insidiaris, et ueni, auster, sancte Spiritus perfla hortum meum, id est inflamma illos qui sunt futuri hortus meus, et tunc fluent aromata.



CAPUT u.

uERS. 1, 2.---ueniat dilectus meus in hortum suum. Sponsa a dilecto se laudari audiens, sic eius aduentum adoptat: Quoniam tales emissiones mee sunt, et hoc per me fieri non potest, ueniat igitur dilectus meus in me, hortum suum, id est ostendat per miracula se adesse mihi in predicatione. Ut comedat,  id est delectetur in fructibus pomorum suorum, id est super nos, qui sumus poma sua, ac querat tales qui fiant hortus eius. Christus aduentum suum sponse promittit dicens: Rogas me uenire et ego ueniam. Unde sit tibi signum, quia ego olim ueni in hortum meum, id est in primitiuam Ecclesiam, sic in te ueniam, cum sis soror mea et sponsa. Messui myrram meam. Ac si dicat: In his miracula ostendam, et tandem messui, id est quasi manipulos collegi in hortum myrrham meam, id est martyres meos, cum aromatibus, id est ceteris electis. Comedi fauum cum melle meo, ac si dicat: Non immerito recepi eos, quia predicatio eorum et minor et maior delicie mihi erat, et hoc est quod dicit, comedi fauum, id est predicatores, cum melle, id est forti predicatione de me facta. Bibi, idem est quod comedi, uinum, id est predicationem, et hoc est dicere, ad illos ueni per illos miracula ostendens, id est, per eternam uite beatitudinem reperi, quia uita et  predicatio eorum mihi placuerunt. Sic et te, si legitime certaueris, in eterna beatitudine recipiam. Comedite, amici, et bibite. Ac si dicat: Ego ad uos ueniam, sed uos amici id est predicatores, quibus omnia reuelaui, ita predicate ut possitis comedere eos, id est delectari in illis quibus predicatis. Et bibite, idem est quod comedite, sed ad minores pertinent, quia infantes non comedunt. Et inebriamini, karissimi. Ita sitis uerbo predicationis intenti, ut quantum ad uos sitis obliuiscentes laboris et passionis uestre. Ego dormio. Sponsa audiens admonitionem sponsi respondet: Sponsus meus hortatur me ad predicationem, sed ego dormio, id est ab omnibus curis quiesco. Et ne intelligeretur carnalis dormitio, dicit: Cor meum uigilat, id est ita dormio a terrenis, ut in lege Dei mediter die ac nocte. uox dilecti mei pulsantis, id est ideo ad predicationem uigilo, quia hec est uox dilecti mei pulsantis, id est monentis, id est quia ipse sponsus monet, dicens:  Aperi mihi, id est aufer mihi uelamina peccaminum a cordibus incredulorum. Soror, id est coheres, amica, cui commisi secreta mea, columba donis sancti Spiritus repleta, immaculata sine intermissione bonorum operum. Aperi dico, quia caput meum, id est diuinitas mea, plenum est, id est circumdata rore, id est persecutoribus, quorum sententie nocturne sunt ut ros, qui dicunt se in Deum credere, sed obtenebrati sunt sententiis demoniacis. Et cincinni, id est qui futuri sunt mei, ita in caritate deuoti ut cincinni, id est, contorti capilli capitis mei, qui adherebunt mihi, sunt pleni guttis noctium, id est nocturnis sententiis, id est qui iam putantur membra Christi, nec non et illi qui, quando conuertebantur, male erant tenentes sententias perditionis.

uERS. 3.---Exspoliaui me tunica mea, id est respuo omnem secularem curam, ut ad predicationem festinarem. Quomodo induar illa, id est implicabo me  iterum secularibus, dimissa predicatione, cum ipse dicat: Aperi mihi, soror mea. Laui pedes meos, id est meliori intentione operum eorum, ut tantum non uerbo, sed opere bonitatis exemplo dimittendo.

uERS. 4, 5.---Dilectus meus misit manum suam. Ac si dicat: Bene potero predicare, quia dilectus meus misit, id est immittet manum suam in auxilium meum. Per foramen, id est auditorum aures, id est ipse faciet ut ipsi libenter auscultent per foramen, scilicet laterum suorum, id est cum ipsi audient me pro redimendo humano genere esse passum, compungentur. Et uenter meus, id est molliores mei intremiscent pro peccatis sui dolentes. Respicientes ad tactum eius, scilicet auxilium eius. Ideo surrexi id est surgam, aperire scilicet corda fidelium dilecto meo. Manus mee, id est ideo bene potero predicare, quia auxilium sponsi adest, et ideo quia uita mea non est contemnenda, quia hoc est quod dicit: Manus mee, id est operationes mee,  stillauerunt, id est emittendo ostendere myrrham, id est in opere meo possunt percipi, quia, si necesse sit, mortem non recusabo pati. Digiti mei, id est discretio predicationis mee, pleni myrrha, id est caritate. Myrrha enim unguentum, unde notamus dona sancti Spiritus, sed addit probatissima; unde intelligimus caritatem, quia probatissima uirtutum ceterarum, sed quia in sepulcris adhibetur, possumus notare se uelle dicere tantam sibi esse caritatem cum discretione predicationis, ut non dubitet pro salute subditorum mortem subire.

uERS. 6, 7.---Pessulum ostii mei scilicet uniuersalem Ecclesiam dicit. Ac si dicat: Ipse iubet aperire quid faciam, unde est signum mihi quod olim aperui pessulum, id est clausuram ostii mei, id est mentem illorum qui sunt modo mei. At ille declinauerat, id est ego aperui dilecto meo, sed hoc non sine auxilio eius, quia ipse declinauerat, id est de celo descenderat in me, atque transierat. Ac si dicatur: Nondum potest intelligi totus, et a me comprehendi, et  hoc est quod dicit, atque transierat, quia nulli in hac uita plena uisitatio Dei conceditur, ideo transire dicitur, id est in futuro plenius uidendo ostendit. Anima mea liquefacta est, ac si dicat, ideo quia ipse in me declinauerat, anima mea, id est miserorum meorum, liquefacta est a duritia iniquitatis per calorem Spiritus sancti, id est postquam illis predicaui, citius acquieuerunt, et hoc est quod dicit: ut locutus est. Postquam predicaui, dilecto meo adiuuante, quesiui et non inueni. Dixi superius quia transierat, et quia dixit sponsa transierat id est plenariam Diuinitatis notitiam non habuit, quesiui per Scripturas sanctas, conata ad perfectionem uenire, sed non inueni, id est defeci. uocaui, id est perseueraui inquirendo, et non respondit mihi, id est nunquam tantum inquirere potui, ut plenarie eum uiderem, et hoc est dictum ad similitudinem, quia cum inquiritur is qui fonti respondet, tunc inuenitur. Inuenerunt me. Ad hoc quod possit queri, quomodo  illa cum esset in occulto, et idolis subdita aperuisset corda aliorum. Christus respondet quia inuenerunt me, scilicet in predicatione, custodes, id est predicatores, qui custodiunt ab hoste ciuitatem, id est Ecclesiam, percusserunt, id est compunctionem habere fecerunt. Et uulnerauerunt me, quod magis est, id est penitentiam mihi peccatorum imposuerunt. uel ita percusserunt cum dixerunt generaliter: Quicunque peccauerint, et penitentiam non egerint, damnabuntur. uulnerauerunt, cum spiritualiter unusquisque scelus carpebant. Facta autem predicatione tulerunt, id est deponere me fecerunt pallium meum, id est terrena quibus cooperiebar. Custodes murorum, id est sanctarum Scripturarum, qui ut muri ciuitatem, sic custodiunt Ecclesiam. uel muri, id est uirtutes, que quemlibet tuentur.

uERS. 8-10.---Adiuro uos, filie. Ad si dicat: Quoniam omnia uana pro eius amore contempsi, rogo uos uidere ut ita operemini, ut in operibus uestris  notescat me uobis predicasse, ita ut amor meus quantus sit erga uos pro Christo, appareat, et hoc est quod dicit: Adiuro, id est constringo uos, filie scilicet future Ierusalem, si prosit quod inueneritis, id est quoniam iam cognouistis dilectum per me, ut annuntietis ei, id est bona opera uestra ostendatis, quia langueo amore, quia non bene operantur, nisi predicetur eis, neque predicatur nisi dirigantur. Qualis est dilectus tuus. Iudea audiens illam tanto ardore dilecto inseruire, admirans ait: Qualis est dilectus tuus ex dilecto? Ac si dicat: Magnus est ex dilecto, id est dilectione tua uideo eum magnum esse. Cum tu sis pulcherrima mulierum, id est sectarum, et quod multum eum diligas cognosco, quod adiurasti nos. Quod autem repetitur, qualis est dilectus tuus, pro nimia afflictione facit, quia et ipsa eum diligere cupit. Dilectus meus candidus, id est in carne sine uitiis apparens, et rubicundus sanguine martyrii: Electus ex millibus, millenarius numerus  perfectus est, uniuersalem notamus, ut dicatur: Iste solus est electus a Deo Patre inter omnes patriarchas, et prophetas, et apostolos et ceteros ad redimendum genus humanum.

uERS. 11-13.---Caput eius, id est diuinitas que caput est hominis diuini, est aurum optimum, id est pretiosa diuinitas est inter omnia, sicut aurum inter cetera metalla. Come eius. Hactenus in seipso, et secundum humanitatem et diuinitatem descriptus, modo uero in membris suis, uidelicet in fidelibus. Come, id est fideles, qui quanquam sint molles inter cetera, sicut capilli inter membra capiti. Sicut elate, uel in palmis sunt spice simul adherentes, per quas quasi per cateruam fidelium notamus uirtutem. Per elate intentionem in celum, ac si dicat. Fideles tui sunt habentes multas uirtutes, propter retributiones celestes Nigre quasi coruus. Coruorum pulli dum implumes sunt, albi sunt, et quia similes non sunt parentibus, ideo non pascuntur ab eis; sed fame coacti quemdam fetorem emittunt,  unde attracte musce circa rostra eorum uersantur, et postquam multe glomerantur, ab eis glutiuntur, sed postquam nigrescunt a parentibus amati pascuntur. Sic dum in secta Dei iuuenes Ecclesie et Christi, uidelicet parentum nostrorum uestigia recusamus, ab eis non pascimur, sed fetorem uitiorum emittentes, muscis, id est sententiis diaboli pascimur, sed quando incipimus denigrari sententiis, id est passionum tribulatione, ad imitationem parentum, uidelicet Ecclesie et Christi, sustinentes, diligimur ab illis, et pascimur. Unde dicitur, nigre quasi coruus, id est sustinentes nigredinem passionum, ut diligantur a Christo et Ecclesia ut coruus a parentibus, cum iam ad similitudinem eorum nigrescit. Oculi eius, id est prouisores per quos Ecclesie sue utilitatem prouidet, sicut columba, id est repleti septem donis Spiritus sancti super riuos aquarum, id est immorantes super sententias Scripturarum precauent sibi ita ab aduentu antiqui accipitris,  que lacte sunt lote, id est in primis infantuli doctrina a sordibus mundati. Et resident iuxta fluenta plenissima, hoc est in primis lacte loti, id est potati, postea ad plenitudinem donorum Spiritus peruenerunt. Gene illius, id est predicatores pudicitia uitiorum deuoratores, areole aromatum, id est sedes uirtutum, consite, id est ordinate a pigmentariis, id est ab apostolis Christi, qui in fidelibus uirtutes plantant, ut pigmentarius herbas, quibus aromata serit in areola. Labia, id est predicatores in ueteri et Nouo Testamento, concordantes uerbo et opere. Lilia, id est nitentes in candore, distillantia, id est ostendentia, primam myrrham, id est caritatem ad martyrium cogentem, id est in uerbis et operibus tanta caritas que martyrium pati non dubitet.

uERS. 14, 15.---Et manus eius tornatiles auree, per manus opera bona notantur, per tornatiles assiduitas boni operis, in idem tendentes, ut tornatura, per auree, caritas cum sapientia. Et hoc est dicere:  Eius operatores a bono opere nunquam cessant, cum caritate et sapientia agentes. Pleni hyacintho, id est quidquid agunt dono sancti Spiritus fit, quia hyacinthus ignei coloris est. uenter eius, id est molliores in Ecclesia, eburnei, id est castitate nitentes. Ebur enim candidum et castissimum animal est. Distinctus sapphiris singulares uirtutes ad celestia respiciunt. Sapphirus erii coloris. uel, distinctus sapphiris, quia humana fragilitas partim esurie, fatigatione, cogitatione, morte, partim diuina celsitudo, miraculis, resurrectionis gloria intelligitur. In hac enim sententia humanitatis fragilitatem in Dominico bomine per uentrem intelligimus. Crura eius, id est portitores, predicatores eius, marmoree columne, id est firmiter rectitudinem seruant; per columnam rectitudinem, per marmor soliditatem. Que fundate, id est stabilite super Trinitatis fundamentum, que est aurea inter omnia uelut columna super bases. Species eius ut Libani, id est ut Libanus  celsitudine et gratia arborum alios montes, sic et Christus omnes sanctos meritorum celsitudine precellit. Electus ut cedri, id est cedrus, que est arbor imputribilis et fugans serpentes, eligitur in construendis edificiis, sic solus Filius Dei ad redimendum genus humanum.

uERS. 16, 17.---Guttur illius suauissimum, id est predicatio eius suauissima, quia interiora sanat. Et totus desiderabilis, quia totus Deus, totus homo, in quem desiderant angeli prospicere. Deus in maiestate Patris, homo in uirginitate matris, in illa Creator in ista Saluator. Talis, qualem descripsi, est dilectus meus, et ô que debetis esse filie Ierusalem, iste amicus meus; quia quanto deuotius quisque diligit Deum, tanto familiarius habet Deum amicum sibi. Ac si dicat: Talem necesse est ut intelligas eum esse, si uis eum habere amicum. Quo abiit dilectus tuus. Ecclesia de Iudeis audiens eum talem esse, optat se sponsam sibi fieri, dicens: O pulcherrima mulierum, quo abiit dilectus tuus? ac si dicat:  Nos putabamus eum nobiscum esse, sed uideo quia recessit. Ostende ergo ad quos a nobis abiit, quo declinauit? id est ad quos descendit, ita ut in illis maneat, qui eum diligunt. Si ostenderis nobis qui sunt sedes eius, quos imitando, notitiam eius habeamus, tunc nos tecum, id est in secta tua positi, queremus eum uerbo et opere. Eccelesia de gentibus audiens affectum Iudee, ostendit sibi quos debeat imitari, ita:



CAPUT uI.

uERS. 1.---Dilectus meus descendit, id est in experientia rei miranda facio, in hortum suum id est in Ecclesiam, et quia in Ecclesia sunt et grana et palee, dicit ad quam partem descendit, uidelicet ad perfectos, ut per eos alios sibi adiungat, non quod non sit in minoribus. Et quia liquido appareat eum ibi esse, ad areolam aromatum, id est ad perfectiores in quibus ordinantur uirtutes ut aromata in areolis. Ut pascatur in hortis, id est ad perfectiores descendit,  ut per illos uirtutes acquirat, qui fiant sibi hortus in quo delectetur. Et lilia colligat, id est multitudinem uirtutum ornet in illis.

uERS. 2-5.---Ego dilecto meo, id est quia ad areolam descendit ut per me fideles sibi acquirat, Ego dilecto meo obedio, et dilectus meus mihi scilicet succurrit. Qui pascitur, id est delectatur, inter lilia, id est candore uirtutum. Pulchra, ac si dicatur: Cum uideo hanc uoluntatem in te ut alios participes mei facias, pulchra ergo es, id est sine inuidia, amica mea, Suauis, id est sine austeritate inuidie in cogitatione, et decora in opere. Sicut Ierusalem, id est sicut fuerunt illi qui sunt iam uisio pacis. Terribilis ut castrorum acies ordinata. Ac per hoc quod mihi adeo pulchra es, adeo terribilis es hosti, ut castrorum acies, id est sicut milites cum ordinantur ad bellum, ubi nullus locus sine munimine relinquitur, quia tanto magis malignis spiritibus sumus terribiles. Auerte, auerte ac si dicat, et quamuis sim  tam pulchra, propter quod uidetur plenitudinem notitie mee te posse habere, tamen auerte oculos mentis tue a me, id est noli laborare ut plenariam de diuinitate scientiam habeas. Et quia ipsi me auolare, id est recedere a scientia tua fecerunt, id est quanto magis naturam diuinitatis inquiris, tanto minus uideris tibi scire, et ideo non debet aliquis laborare plus scire quam oportet, usque dum ueniamus in patriam, ubi euacuabitur quod ex parte est, et uideamus quasi a facie ad faciem. uere es pulchra, quia capilli tui, id est fideles tui, sicut grex ascendentes de uirtute in uirtutem. Per gregem notamus concordiam fidei. Que apparuerunt, scilicet caput Galaad, id est per me qui sum caput Galaad, id est aceruus testimonii, id est ad quem aceruantur omnes martyres. Omnes gemellis fetibus, id est omnes tui sunt in dilectione Dei et Christi. Per sterilis, omne bonum opus, non est in eis.

uERS. 6-8.---Sicut cortex mali punici gene tue.  Cortex mali punici rubicundus est, per quem passiones notamus, interius autem granatus et albus est, unde munditiam et multitudinem uirtutum intelligimus, et hoc est dicere: Gene tue, id est predicatores tui pudici, et uitia annullantes, ipsi exterius sunt rubicundi passionibus, intrinsecus in anima mundati a uitiis, et in uirtutibus fulgentes. Absque occultis tuis, id est tu cares illis que debent esse occulta, id est heresi. Sexaginta sunt regine. Ac si queratur que sunt ille filie, et regine, et concubine, que pulchritudinem sponsi laudabunt? Respondet sexaginta, id est que sex opera misericordie, et decem precepta legis seruant. Isti, inquam, tales sunt regine que amore et celestis Spiritus intuitu, predicatione fidei et ueritatis, et sacri baptismatis fonte sobolem eterno Regi spiritualem generant. Octoginta, id est que pro terrenis predicant. Et per octogenarium notamus quatuor in celo et totidem in terra climata, et sic totum mundum. Ac si dicatur illis qui pro quolibet terrenorum predicant, illi sunt  concubine, id est pro carnalibus solummodo Christum predicando et baptizando docentes. Et adolescentularum non est numerus, adolescentule sunt Ecclesie, quas superius filias Sion nominauit, id est nouiter in baptismate renate, quarum ideo dicit non est numerus, uidelicet nec octogenarius nec sexagenarius, quia propter nouitatem fidei non pleniter potest percipi, utrum sint sexaginta an octoginta. Una est columba mea. Ac si dicat, Quamuis sponsam meam ita per singula laudem, una tamen et in fide et in ceteris uirtutibus, columba mea, id est donis Spiritus sancti redundans; perfecta mea, in omni bonitate, una est, scilicet interius et exterius, matri sue, id est predicatoribus, qui eam in fide nutrierunt. Electa genitrici sue, que eam in fide peperit. Ac si dicat: Una in fide et electa inter omnes sectas, et ad similitudinem eorum qui eos ab errore ad fidem conuertunt et eorum qui eos postea cibo doctrine salutaris nutriunt. Et quia talis est, uidebunt filie  Sion, id est nouiter ad speculationem domini conuerse sed et regine, id est perfecti sese regentes, et non pro terreno lucro ad lectum Salomonis ascendentes, sed amore mariti, et concubine, id est terreni predicatores, non pro amore uel honore Christi predicantes, sed pro terreno, laudauerunt eam, quia, etsi quidem pretio terrenorum predicant, tamen benedicunt Ecclesiam laudantes. Ecclesia de Iudeis audiens gentilem a sponso adeo laudari, sic de eius predicatione admiratur.

uERS. 9.---Que est ista que progreditur, de uirtute in uirtutem, et bene quasi aurora, quia iam lumen ueritatis in ea ortum est, transactis tenebris ignorantie? Aurora quippe in electis surgit, cum prauitatis pristine tenebre fugantur, et sese in noui luminis fulgorem conuertit. In illa igitur luce que districti Iudicis aduentu notatur, corpus damnati hostis ortum surgentis aurore non uidet, quia cum districtus Iudex ad iudicium retributionis uenerit,  suorum quisque mortuorum caligine pressus, quanta claritate lumen intimi cordis surgat, ignorat. Tunc namque electa mea ad alta rapitur, ut diuinitatis radiis illustretur, et quo eius respectu profunditur, eo ultra se, gratia coruscante, subleuatur. Notatur dies, que suorum restauratione corporum uidens lumen plenius consummatur. Ortus itaque aurore est uox Domini clarescentis Ecclesie, quem uidere reprobi nesciunt, quia a conspectu districti Iudicis malorum suorum pressi ad tenebras trabuntur. Pulchra ut luna, maiorem lucem in luna notamus, per solem uero perfectam. Luna autem a sole lumen recipit, sic Ecclesia a Christo. Et sicut luna noctem illustrat, sic Ecclesia noctem mundi. Quemadmodum sol solus lucet et omnes tenebras fugat, sic et Ecclesia fidelium sola lucet in mundo, et omnes hereticorum fugat tenebras, quia sui Conditoris imaginem in omni iustitia et sanctitate portat. Terribilis ut castrorum acies ordinata. Quamuis sponsa tam pulchra sit,  ereis tamen potestatibus terribilis in unitate, et caritate, fidei et spei.

uERS. 10-12.---Descendi in hortum nucum. Christus suaque Ecclesia Iudeis que interruperat uerba repetit. Ac si dicat: Quia talis est sponsa, quod merito laudabunt eam regine et concubine et filie, descendi, id est per effectum uidelicet, per miracula me faciam uideri descendisse, ad hortum nucum, id est perfectiores. Et si Christus in omnibus membris suis sit, perfectius tamen in Petro quam in Cornelio: in Martino quam in Brictio. In nuce tria notantur, amarum exterius in cortice, infra quam testa. . . . . . . . . . . . . . . . . . . . carnis ex anima Conditoris dulcor est uirtutum. Ut uiderem, id est per maiores uirtutes miraculorum ostendam, ut faciam poma uideri, id est fructus illorum, qui sunt conualles, id est humiles ab utroque Testamento irrigari. Et inspicerem, id est ut faciam inspici, se floruissent, id est si iam haberent initia uirtutum, qui sunt futuri, uinea, id est perfecti, et germinassent,  id est si iam haberent initia uirtutum emittere, qui sunt futuri mala punica, id est martyres. Nesciui; anima mea conturbauit me. Synagoga, uidens Christum in sponsam suam descendisse, dolet se tantum tardasse, et sic reddit causam quare prius ad fidem non uenisset. Nesciui dona sancti Spiritus hominibus dari, neque Filium Dei incarnatum, quia anima, id est prauus intellectus, quem in lege mea habebam, conturbauit me, id est non sinebat ad agnitionem ueritatis conuerti. Reuertere, reuertere Sunamitis, reuertere, reuertere ut intueamur te. Noli turbata esse, sed reuertere ad agnitionem tui redemptoris, qui tibi potius in lege et prophetis promissus est. Reuertere puritate fidei et operum perfectione. O Sunamitis, id est captiua iam uinculo infidelitatis. Reuertere ad tuum Redemptorem, ut salueris.



CAPUT uII.

uERS. 1.---Quid uidebis in Sunamite nisi choros castrorum. Tu doles Synagogam obduratam, prope  est tempus quo choros bellantium aduersus malignos spiritus et laudantium Deum uidebis in ea. Quam pulchri sunt gressus tui in calceamentis, filia principis? Nunc laudes Ecclesie ab ipso sponso proferuntur, et primo operum constantia et mortificatio uoluptatum laudantur in ea: quam et filiam principis, id est Christi, ob gratiam baptismatis et nobilitatem uirtutum nominat. Iunctura femorum tuorum sicut monilia, que fabricata sunt manu artificis, duorum concordia populorum spirituali prole fecundantium in iunctura femorum designatur, que sicut monilia fabricata sunt manu artificis, id est ineffabili largitate Conditoris nostri firmata. In monilibus bona opera exprimuntur.

uERS. 2-4.---Umbilicus tuus, id est fragilitas infirmitatis nostre crater fit tornatilis, cum conscientia mortalitatis atque infirmitatis nostre admoniti calicem uerbi salutaris prompta mente proximis propinare satagimus. uenter tuus sicut aceruus tritici uallatus  liliis. Aceruus tritici uallatus liliis est abundantia boni operis, que sola perpetue lucis colligitur in uentre memoria. In tritico multiplicatio boni operis, in liliis castitas exprimitur. Duo ubera tua. De hoc uersu superius dictum est. Duo ubera tua, doctores sunt utriusque populi, hinnuli gemelli propter unam concordiam. Collum tuum sicut turris. Item in collo doctores designati sunt, qui turri eburnee propter firmitatem et pulchritudinem comparantur, qui ciuitati Dei et robur et decus prestant. Oculi tui, id est prouisores tui, sicut piscine in Hesebon, id est abundantes in sapientia. Hesebon ciuitas est, que dicitur cingulum meroris. Sicut piscine adaquant totam ciuitatem, ita predicatores adaquant mentes fidelium, qui merore cincti sunt, id est ieiunio et ceteris laboribus, que sunt in porta, scilicet in introitu, filie multitudinis, id est fidelium tendentium ad multum, id est ad Deum. Item oculi Ecclesie doctores, propter prouidentiam, sicut collum propter nutrimentum. Et recte piscine comparantur, quia  doctrine fluenta suis auditoribus prebere non cessant. Nasus tuus sicut turris Libani. Item in naso uerbi Dei dispensatores causa discretionis designantur. Turris, quia eminentissimum locum obtinet in Ecclesia, que respicit contra Damascum, id est sanguinarios et impios, quia Damascus sanguinem bibens interpretatur.

uERS. 5-9.---Caput tuum ut Carmelus, et come capitis tui sicut purpura regis iuncta canalibus. In capite mens designatur, in comis cognitiones, et sicut capite membra, ita mente cogitationes reguntur, ut in Carmelo, id est in sublimibus et in passione Christi que nomine purpure exprimitur, uersentur. Canales sunt precordia sanctorum, in quibus tales cogitationes uersantur. Quam pulchra es, id est spiritualibus uirtutibus! Statura tua, id est rectitudo operationis bone semper ad uictoriam tendit; uberibus doctores propter lac prime eruditionis comparantur, et hortis equantur propter mysteria dulcissime eternitatis,  Dixi: Ascendam in palmam. Aperte enim uictoriosissima crux palme comparatur, in quam Christus ascendens, apprehendit fructum, id est dona, que largitus est sancte Ecclesie. Igitur ex illo tempore botrus uinee germinauit, id est sancti doctores, que maiori scientia et gratia post crucem et resurrectionem Saluatoris abundabant. Et odor oris tui sicut malorum; guttur tuum sicut uinum optimum. In gutture uox presentis doctrine, in odore fama absentis designatur, id est apostolis predicatoribusque maximis dedit ad medicandum, et non alteri cui totam curam seruitutis et dilectionis impendit.

uERS. 10-13.---Ego dilecto meo subdita sum, et ad me conuersio eius, me solam diligit et adiuuat ne deficiam in uia. ueni, dilecte mi, egrediamur, in agrum, commemoremur in uillis, quia nullatenus Ecclesia ad bonum operandum egrediendo procedere, uel in exercitio bonum operandi persistendo commorari,  uel saltem ad propositum bene agendi assurgere, uel animos auditorum suorum quantum profecerint, discernere sufficit, nisi gratia Dei, qui dixit: Ecce ego uobiscum sum, etc.  Item in agris Christiani, in uillis pagani, in uineis Ecclesie, in floribus fides, in fructibus uirtutes, in malis punicis martyres designantur. Ibi dabo tibi ubera mea, id est paruulorum meorum pedagogos, quia in his omnibus proficiunt doctores sancti. Mandragore dederunt odorem in portis nostris. Mandragore propter multimoda medicaminum genera sanctorum uirtutibus comparantur. Porte Ecclesie doctores sunt sancti. In huiuscemodi portis mandragore dant odorem, cum principales quique ex se uirtutum palmam emittunt. Omnia poma noua et uetera, dilecte mi, seruaui tibi: Poma noua et uetera, precepta siue promissa sunt Noui et ueteris Testamenti, que omnia ad eius gratiam refert Ecclesia.



CAPUT uIII.


uERS. 1-3.---Quis mihi det, te fratrem meum? uox ista sanctorum antiquorum sperantium aduentum Christi in carne. Sugentem ubera matris mee, id est in Synagoga nasci ac nutriri, iuxta humane conditionis naturam. Ut inueniam te foris. Intus erat dilectus, dum in principio erat uerbum , foris, dum caro factum est . Et osculer eum, id est facie ad faciem uidebo, et ore ad os loquar. Et iam nemo despiciat me. Ante aduentum Christi intra angustias Iudee tantum fuit Ecclesia, post ascensionem in toto mundo. Apprehendam te, et ducam in domum matris mee, et in deuotione uenientem excipiam, et peracta carnis dispensatione redeuntem in domum matris mee, ubi est celestis Ierusalem mater nostra. Ibi me docebis. Facies me potiora sperare, quam in lege habuissem. Et dabo tibi poculum ex uino condito, id est feruentem amorem uariis uirtutum pigmentis ornatum. Et mustum granatorum  meorum, id est gloriosorum martyrum, sanctorum triumphum, qui per ferrum flammasque ad te transire non dubitant. Leua eius sub capite meo, et dextera illus amplexabitur me. Leua Incarnationis dona designat, et dextera gaudia futura sanctorum cum Christo exprimit.

uERS. 4, 5.---Adiuro uos, filie Ierusalem. Que est ista que ascendit de deserto, affluens deliciis? uox synagoge mirantis quomodo Ecclesia de deserto gentilitatis in sponsi amplexus ascendisset, deliciis affluens, id est omnium donorum pulchritudine, innixa super dilectum suum, id est omnia que habet ad gratiam dilecti referens, in eum, quem mihi soli imitando proposui. Sub arbore malo suscitaui te. Respondet pro sponsa Synagoge ipse sponsus. Sub arbore crucis a perpetua morte reuocaui te. Ibi corrupta est mater tua, ibi uiolata est genitrix tua, id est maior pars plebis Christum negando, et Barabbam eligendo, ad crucem reprobata est.

uERS. 6-8.---Pone me ut signaculum super cor  tuum ut signaculum super brachium tuum, Signa brachio uel digito ob memoriam cuiuslibet rei ligamus. Per cor cogitatio, et per brachium designatur operatio. Quia fortis est ut mors dileetio, dura sicut infernus emulatio. Fortis est usque ad mortem mea dilectio in te, o Synagoga, sed tua emulatio dura in me fuit sicut infernus, sed uerte emulationem in dilectionem, et eris mihi sponsa et soror et amica. Lampades eius, lampades ignis atque flammarum, dilectionis lampades corda sunt fidelium. Ignis propter feruorem cordis, flammarum propter efficaciam operationis. Aque multe non potuerunt exstinguere caritatem, neque flumina obruent illam. Aquas multas et flumina, tentationum dicit incursus. Si dederit homo omnem substantiam domus sue pro dilectione, quasi nichil despiciet eam. Sancti uero totam substantiam pro dilectionis magnitudine, quasi nichil despiciebant. Soror nostra paruula et ubera non habet. Quid faciemus sorori nostre, in die quando alloquenda est?  Prima nascentis Ecclesie de gentibus tempora designat, quando adhuc et parua fuit, et minus idonea predicare uerbum. Quasi sponsus Synagoge dixisset de ea: Quid faciemus sorori nostre, in die quando alloquenda est? Ac si aperte dicat: Parua quidem numero est Ecclesia gentium, et necdum uerbi mysterium sufficit subire.

uERS. 9.---Si murus est, edificemus super eum propugnacula argentea. Ac si diceret: Si aliquos in se fortes habet, uel claros ingenio, uel philosophia instructos, addemus illis propugnacula argentea, id est scientiam diuinarum Scripturarum. Si ostium est, compingamus illud tabulis cedrinis. Si sunt simplices, tamen studio docendi inhiantes, proponamus illis exempla priorum iustorum. Cedri uirtutes sanctorum, et tabule latitudinem caritatis designant. Ad hec ipsa respondet:

uERS. 10.---Ego murus. Ego de uiuis compacta sum lapidibus. Ubera mea sicut turris, ex quo facta  sum coram ipso quasi in pace, id est doctores habens fortissimos ceu turris, et qui paruulos nutrire sciant. uinea fuit pacifico in ea, que habet populos. uinea, id est catholica Ecclesia fructu abundans fidei fuit pacifico, id est Christo, qui omnia pacificauit. Tradidit eam custodibus prophetis, uel apostolis, uel angelicis dignitatibus. uir affert pro fructu eius mille argenteos, id est in retributione eterna huius uinee affert mille argenteos, id est pro acquisitione regni celestis cuncta que mundi sunt relinquit.

uERS. 11-12.---uinea mea coram me est. uox sponsi. uerum etsi de aliis commendem custodibus, tamen te semper habeo in mea presentia, uidens et remunerans laboris tui deuotionem in omnibus. Mille tui pacifici. Mille, subauditur argentei, quasi dixisset: Qui pro amore meo cuncta sua dimittunt in pace habeant reseruata; signans simpliciores in Ecclesia, qui omnem suam substantiam millenario numero designatam, pro caritate Dei amittant. Et ducenti his qui custodiunt fructus eius, id est argentei,  his qui custodiunt fructus eius, qui sunt doctores sancti, qui omnia mundi dimittunt, et in uerbo predicationis laborare non cessant, in duplici remuneratione, que centenario numero designatur, donantur.

Quia locutio nostra finienda est, hoc ultimum uale  a me audite. Semper in hortis habita uirtutum, et scito quod amici, id est angelici spiritus, et anime sanctorum semper te considerant, et tuo gaudent profectu.

uERS. 13, 14.---Fac me audire uocem tuam, id est uox predicationis, quantum uales, semper audiatur a me. Ad hec sponsa respondet: Fuge, dilecte mi, et assimilare capree hinnuloque ceruorum super montes aromatum. Ac si aperte dicat, quoniam in carne apparens, precepta ac dona uite mihi defers, nunc his peractis reuertere in sinum patris. O mi dilecte assimilare capree hinnuloque ceruorum super montes aromatum. Et hoc mihi sit solatium, quia continua uisione nequeo te cernere, saltem crebra uisitatione me consolari memento.



Explicit expositio in Cantica canticorum.

Hunc cecinit Solomon mira dulcedine librum,
Qui tenet egregias sponsi sponseque camenas:
Et thalami memorat socios sociasque fideles.
 Has, rogo, mente tua, iuuenis, mandare memento.
Hec tibi uera canunt uite precepta perennis,
Quibus ille tuis male friuola falsa sonabit.
Ecclesie et Christi laudes hic inde canentes:
Cantica sunt, minui [magni] falsi hec meliora Maronis.



HONORII AUGUSTODUNENSIS OPERUM PARS TERTIA LITURGICA





GEMMA ANIMAE SIuE De diuinis officiis et antiquo ritu missarum, deque horis canonicis et totius annis solemnitatibus.






FRATRES HONORIO SOLITARIO.

 Agmen  in castris eterni regis excubans, sub impetu uitiorum undique irruentium desudans, idoneo instructori armorum laureari in triumpho uitiorum, diuinorum sacramenta officiorum scire uolentibus. Sed partim penuria librorum, partim multimodorum occupatione negotiorum, minime ualentibus, rogamus te, quemadmodum in multis aliis, ita et in hoc negotio nobis uelis stylo prodesse.



RESPONSIO HONORII

 Postquam, Christo fauente, pelagus Scripture prospero cursu in summa totius transcurri, atque naufragosam cymbam, per syrtes et piratas multo sudore euectam, uix ad optatum littus appuli, rursus habitatores Sion me in fluctus cogitationum intruditis, et nec uires recolligere, nec nauis armamenta reficere sinitis. Dicitis enim nunc tempus esse laborandi, postea requiescendi; nunc tempus seminandi, postmodum fructus percipiendi: hac spe coactus sum onus uires meas excedens subire. Patiens uos orationibus me ad iter expedire, quatenus pondere peccatorum deposito ad desideratum quietis portum liceat fixa anchora peruenire. uestra itaque iussione funes uerborum a portu otii soluo, quassatam nauiculam styli procellis meditationum impello,  uela sententiarum distendens uento, spem seminis committo. Ipse autem secundum cursum tribuat, qui nutu mare uentosque tranquillat.



Honorii prefatio in Gemmam anime.

 Plerosque uesania captos piget me mente considerare, quos non pudet abominanda petarum figmenta ac captiosa philosophorum argumenta summo conamine indagare, que mentem ideo abstractam uitiorum nexibus insolubiliter solent innodare, religionem autem Christiane professionis penitus ignorare, per quam animam liceat perenniter cum Deo regnare. Cum sit summe dementie iura tyranni uelle scire, et edicta summi imperatoris nescire, atque ea que quotidie necessario facias non intelligere. Porro quid confert anime pugna Hectoris, uel disputatio Platonis, aut carmina Maronis, uel nenie Nasonis, qui nunc cum consimilibus suis strident in carcere infernalis Babylonis, sub truci imperio Plutonis. Dei autem sapientia maxima gloria hunc cumulat, qui prophetarum et apostolorum facta et scripta inuestigando iugiter ruminat, quos nunc in celestis Hierusalem palatio cum rege glorie exsultare nemo dubitat. Sapientum namque iudicio tantum differt a non intelligente intelligens, quantum a ceco uidens. Qui enim non intelligit que agit, est ut cecus, qui nescit quo uadat; et ut Tantalus in mediis undis siti depcrit. Et licet simplicitas fidelium Deo nostro placeat, tamen intelligentiam sapientum quantum lucem pre tenebris approbat. Ob hanc causam ut iussistis, libellum De diuinis officiis edidi, cui nomen Gemma anime indidi. Quia uidelicet ueluti aurum gemma ornatur, sic anima diuino officio decoratur.



LIBER PRIMUS. DE MISSAE SACRIFICIO ET DE MINISTRIS ECCLESIAE.



CAP. I.---Dicendorum summa libris quatuor.


In primis ergo De missa, per quam nobis uita redditur, et de Ecclesia, in quo agitur, et de ministris Ecclesie, per quos celebratur, uideamus. Deinde De  Horis, que sunt debitum nostre seruitutis, edisseramus. Tertio De solemnitatibus anni dicamus. Quarto De concordia officiorum rite subiungamus.



CAP. II.---De missa.

Missa quatuor causis nomen accepit: duabus a legatione, et duabus a missione. Missa quippe dicitur legatio: 1o Quia in eius officio nobis legatio Christi representatur, qua pro humano genere patris legatione fungebatur. 2o Item missa legatio dicitur, quia in ea sacerdos pro Ecclesia ad Dominum  legatione fungitur. A missione, missa dicitur: 1o Quia populus, qui quasi ad iudicium conuenit, peracta causa a iudice dimittitur. 2o Item a missione dicitur, quia populi conuentus, qui ad uesperam, et ad Matutinas quasi iure tenetur, celebrato sacrificio dimittitur.



CAP. III.---De primo officio.

Missa autem in septem officia distinguitur. In primo quorum Christi legatio agitur, quam Moyses prefigurasse cognoscitur, qui Deus gentilium, papa sacerdotum, rex populorum legitur. A Deo namque Deus Pharaonis, propheta Aaron sacerdotis, dux populi constituitur. Hic legatione Dei in Aegyptum fungitur, a senioribus et populo suscipitur, populum dispersum congregat, Aegyptum signis perdomat,  oppressos a tyranno de dura seruitute liberans, de Aegypto educit, in terram promissionis inducit, Sic Christus Deus deorum, sacerdos sacerdotum,  rex regum, legatione Patris in mundum fungitur, ab angelis et pastoribus pastor, Ecclesie typum excipitur gerentibus. Qui filios Dei, qui erant dispersi, in unam fidem congregat, mundum uariis signis subiugat. Oppressos a diabolo liberans de inferno educit, in patriam paradisi inducit. Hoc totum representat nobis processio episcopi, qui gerit figuram Christi.



CAP. Iu.---De processione episcopi.

Postquam campane sonauerint, pontifex ornatus procedit, quem septem acolythi cum luminibus preeunt, post quos septem subdiaconi cum plenariis incedunt. Item post hos septem diaconi gradiuntur, quos duodecim priores sequuntur. Post hos tres acolyti cum thuribulis uadunt, qui incensum gerunt.  Post quos Euangelium ante episcopum fertur, quod ipse inter duos ambulans sequitur, eumque principes cum populo comitantur. Qui, dum chorum ingreditur, a cantoribus cum uersu, Gloria Patri, excipitur, Quibus ipse pacem porrigit, deinde ad altare uadit, finito cantu orationem dicit, et tunc sedere pergit. Quidam de ministris cum eo sedent, quidam ei assistunt: hoc quasi presentiam Christi nobis exhibet.



CAP. u.---De campanis significatio.

Campane sunt prophete. Campane sonabant, quia prophete Christi aduentum prenuntiabant. Pontifex templum ingreditur, et Christus hunc mundum, id est Ecclesiam, ingreditur. Episcopus de sacrario ornatus procedit, et Christus de utero uirginis  decore indutus tanquam sponsus de thalamo processit. Diaconi, et subdiaconi, et acolythi, qui episcopum precedunt, designant prophetas, et sapientes,  et scribas, qui aduentum Christi in carne mundo nuntiauerunt. Diaconi prophetas significant, qui Christum iam uenisse, et adhuc uenturum populo predicant, et ex Euangelio futuram uitam nuntiant. Subdiaconi cum plenariis sapientes preferunt, qui plenitudinem Diuinitatis in Christo corporaliter retulerunt. Sapientia, id est subdiaconi uadunt in medio adolescentularum tympanistriarum, ut doceant, quem tympaniste laudare debeant. Tympaniste sunt cantores laudes resonantes. Adolescentule sunt, noue Ecclesie Deum laudantes edomita carne. Acolythi cum luminibus typum Scribarum gerunt, qui lumen scientie Scripturas exponendo fidelibus ministrauerunt. Qui ideo singuli septem decernuntur, quia per septem dona Spiritus sancti sacramenta  misse perficiuntur. Priores cum capellanis, qui eos sequuntur, duodecim apostoli accipiuntur. Tres acolythi, qui thuribula cum incenso ferunt, sunt tres magi, qui munera nato Christo obtulerunt. Euangelium ante episcopum portatur, quia per doctrinam Christi nobis uia ad uitam paratur. Episcopus a duobus deducitur, et Christus a duobus Testamentis per prophetas et apostolos mundo inuehitur. Turba populi episcopum comitatur, quia Christum populus fidelium ad celestia sequi conatur. Dum presens officium agitur in Ecclesia non sedetur, quia labori Christi deputantur qui ad cultum Dei uocantur.



CAP. uI.---De curru Dei.

 Interim dum chorus cantat, episcopus quasi in curru uectus ad solemnitatem uadit, quia currus Dei decem millibus multiplex legitur, et comitatus episcopi decem ordinibus distinguitur, scilicet: Primus ordo, sunt ostiarii; secundus, lectores; tertius, exorciste; quartus, acolythi; quintus, subdiaconi; sextus, diaconi; septimus, presbyteri; octauus, cantores; nonus, laici; decimus, femine. Ita Christus mundum intrauit, dum prophetarum chorus cecinerunt, curru Scripture uectus, sanctorum ordinibus comitatus. Cantores uenientem episcopum cum Gloria Patri excipiunt, et angeli Christum aduenientem cum Gloria in excelsis susceperunt. Duo chori laudes concinunt, quia duo populi scilicet Iudei et gentiles Christo aduenienti cum laudibus occurrerunt.  Per cantum Introitus, accipitur laus Ecclesie de Iudeis; per Kyrie eleyson uero laus Ecclesie de gentibus. Per Gloria in excelsis autem utriusque concors laudatio in fide Trinitatis pro adipiscenda equalitate angelice dignitatis. Per introitum quoque ordo patriarcharum nobis representatur, per quos Christus uenturus prefigurabatur. Per uersum propheticum ordo prophetarum insinuatur, per quos Christus nasciturus pronuntiabatur. Per Gloria Patri ordo apostolicus commemoratur, per quos Christus iam uenisse predicatur, a quibus et Trinitas Ecclesie insinuatur. Per introitum secundo repetitum ordo doctorum notatur per quos Christus adhuc uenturus ad iudicium narratur. Porro per Kyrie eleyson diuersarum linguarum populi declarantur, a  quibus Christus in Gloria in excelsis cum angelis collaudatur.



CAP. uII.---Ingressus episcopi quid significet.

Episcopus ingrediens pacem clero portigit; quia Christus mundum ingrediens pacem humano generi attulit, quam in primo parente amisit. Deinde sanctuarium intrat, inclinans coram altari orat, confessionem faciens. Indulgentiam implorat, quia Christus Hierusalem passurus intrauit, pro nobis lauandis se in mortem inclinauit; in cena Patrem pro Ecclesia orauit, penitenti et confitenti Petro, uel latroni, deinde omni populo perfectam donauit. Post hoc duos sacerdotes osculatur, quia per Christum lapidem angularem duo parietes in una fide copulantur. Deinde ceteris ministris a dextra pacem  dabit, quia Christus pacem his qui longe, et his qui prope predicauit, et ab Oriente et Occidente ueniens in uinculo pacis sociauit. Altare et Euangelium osculatur, quia passione Christi homines angelis in pace sociantur. Per altare namque Iudei, per Euangelium gentes denotantur. Post hec thuribulum accipiens, altare thurificat in figura angeli qui in Apocalypsi cum aureo thuribulo altari astiterat, de quo fumus aromatum in conspectu Domini ascendebat. Quia Christus magni consilii angelus in ara crucis se pro nobis obtulit, cuius corpus thuribulum Ecclesie fuit. Ex quo Deus Pater suauitatem odoris accepit, et propitius mundo exstitit. Fumus aromatum, orationes sanctorum sunt, que super aram Christum, per caritatis ardorem, uel illuminationis  Spiritus sancti carbones incensi ad Deum ascendunt. Deinde altare osculatur; quia Christus pro nostra pace in ara crucis immolabatur. Deinde Gloria in excelsis incipit, et chorus concinit; quia Christus per mortem suam gloriam angelorum hominibus restituit, in qua sanctorum populus letabundus laudes perstrepit. Deinde ad populum se conuertens, Pax uobis dicit, quia Christus a mortuis resurgens, pacem Ecclesie reddidit, suisque Pax uobis dixit. Deinde in dextera parte orationem dicit; quia Christus iam de morte ad uitam transiit, nosque de exsilio in patriam transtulit. Oratio autem illam benedictionem significat, qua celos ascensurus suos benedicebat. His peractis, episcopus  sedere pergit; et Christus, omnibus rite peractis, celos ascendit, et in dextra Patris sedens quiescit. Quidam cum episcopo sedent, quidam ei assistunt. Quia quidam electi nunc cum Christo requiescunt, plurimi adhuc in labore ei hic seruiunt.



CAP. uIII.---Quid cereostata significent.

Episcopo ascendente ad sedem, cereostata mutantur de locis suis in ordine unius linee, excepto primo, usque ad altare. Per cereostata uaria dona sancti Spiritus exprimuntur, per lineam unam, unitas Spiritus sancti in singulis donis denotatur. A primo incipit, quia Spiritus sanctus a Christo procedit usque ad altare, id est ad corda electorum peruenit.



CAP. IX.---Quid ministri designant.


Diacones, qui episcopum precedentes altare osculantur, designant iustos, qui ante Christi aduentum pro ueritate patiebantur. Deinde post episcopum erecti stabunt; quia plurimi Christi uestigia sequentes pro eo mortem subierunt. Quidam a dextris, quidam a sinistris stant; quia dextra contemplatiuam; sinistra actiuam uitam significat. In dextra stantes sunt, in contemplatiua uita Christo ministrantes. In sinistra consistentes, sunt in actiua uita Christo seruientes. Duo diaconi uicissim uadunt altrinsecus osculari latera altaris; quia Christus misit binos discipulos ante faciem suam in omnem ciuitatem. Osculum eorum significat, ut intrantes dicunt: Pax huic domui; altare, corda electorum.  Postea reuertuntur ad episcopum; et discipuli reuersi sunt ad Christum nuntiantes opera signorum. Quot diacones, tot subdiacones, et acolythi esse debent. Septem diacones ideo sunt, quia apostoli septem diacones in ministerium elegerunt. Et quia septem dona Spiritus sancti sacramenta misse conficiunt; ideo etiam septem diacones ministrant, quia septem discipuli post resurrectionem in piscando laborabant, quos ad prandium inuitabat. Per septem subdiacones, septem columne domus sapientie accipiuntur. Per septem acolythos, septem lucerne tabernaculi, uel septem candelabra in Apocalypsi intelliguntur. Si quinque diacones ministrant; tunc hos quinque designant, qui Domino in resuscitatione puelle adfuerant . Quinque  autem subdiacones seruiunt, quia hec sacramenta quinque partes Scripture docuerunt. uetus enim Testamentum in legem et prophetas diuiditur: Nouum in Actus apostolorum et Epistolas eorum, et prophetiam Apocalypsis partitur. Quinque acolythi sunt, quia quinque libri Moysi hec mysteria testificati sunt. Tres diacones si ministrant, significant tres apostolos qui Domino in monte transfigurato aderant. Tres subdiacones sunt, quia lex et psalmi et prophete hec sacramenta predixerunt. Tres acolythi seruiunt, quia fides, spes et caritas hec mysteria perficiunt. Unus diaconus si ministrat, illum adolescentem qui Domino in passione adhesit, scilicet Ioannem, significat, quando reiecta sindone   nudus profugit; per unum quoque diaconum designatur Stephanus, qui solus sua morte Christum est consecutus.



CAP. X.---Quid subdiaconus designat.

Unus subdiaconus seruit, quia uniuersitas Scripture hoc sacramentum docuit. Ab uno acolytho seruitur, quia in unitate tantum Ecclesie hoc sacramentum conficitur.



CAP. XI.---Quid acolythi designant.

Acolythi usque ad Kyrie eleyson lumina tenent, quia doctores, illuminatores Ecclesie, uerbo et exemplo lumen fidelibus prebere debent, quoadusque ipsi Domini moribus inuocare incipiant, et Christum ueram lucem omnem animam illuminare cognoscant. Septem cerei sunt septem dona spiritus  sancti. Cereus in medio stans est Christus. Deinde luminaria ordinatim uersus episcopum disponuntur; quia septem dona Spiritus sancti per Christum Ecclesie distribuuntur. Acolythus, qui fert thuribulum, designat Ioseph qui undique circumtulit Christum: significat etiam Paulum apostolum, qui predicando Christi odorem portauit per totum mundum. Sex, uel quatuor, uel duobus ministrare non licet, quia par numerus diuidi potest, et Ecclesia scindi non debet, et ideo numero Deus impare gaudet .



CAP. XII.---De thuribulo.

Thuribulum namque significat corpus Dominicum; incensum, eius diuinitatem; ignis, Spiritum sanctum. Si est aureum, signat eius diuinitatem  omnia precellentem; si argenteum, demonstrat ipsius humanitatem omnium sanctitate nitentem; si cupreum, declarat eius carnem pro nobis fragilem; si ferreum, insinuat eius carnem mortuam in resurrectione mortem superantem. Si quatuor lineas habet thuribulum, significat quatuor elementis constare corpus Dominicum, quod quatuor uirtutibus, prudentia, fortitudine, iustitia, temperantia fuit plenum. Quinta linea, que thuribulum abinuicem separat, designat animam Christi, que se morte a corpore sequestrauerat. Si autem tribus lineis continetur, significat quod humana caro, et anima rationalis, et uerbi diuinitas una persona Christi efficitur, quarta que partes diuidit, est potestas que animam pro ouibus in morte posuit. Si uero tantum  una linea sustentatur, designat quod ipse solus absque sorde a uirgine generatur, et solus liber inter mortuos  predicatur. Circulus, cui hec omnia innectuntur, est diuinitas a qua hec omnia continentur, cuius maiestas nullo termino clauditur.



CAP. XIII.---De Ecclesia, et secundo officio.

In superiori officio de capite nostro Christo. In sequenti uero de corpore eius Ecclesia agitur. Quam Maria soror Moysi prefigurabat, que populo liberato precinebat, et turba canticum respondebat. Sic, Christo residente, lector Epistolam in pulpito recitat et chorus cantum resonat; quia, Christo in celis residente, doctorum ordo Scripturam mundo  intonuit, et omnis ubique populus laudem Christo sonuit. Altior locus ponitur episcopo, ut superintendat, et tanquam populum custodiat, ut uinitori locus sit ut uineam custodiat. Sic Dominus in alto celorum sedens custodit currum suum, id est ciuitatem suam, uidelicet Ecclesiam.



CAP. XIu.---De subdiacono.

Subdiacono legente, solemus sedere. Lectio, est predicatio; sessio et auditorum responsio, credentium confessio. Lectores et cantores sunt Domini negotiatores. Subdiacono Epistolam legente, cerei uerso ordine ab oriente in occidentem disponuntur, quia lumen doctrine ab Oriente in Occidentem, id est per totum orbem per apostolos diffundebatur. Per Graduale, conuersio Ecclesie de Iudeis intelligitur.  per uersum, conuersio de gentibus accipitur. Per Alleluia utriusque in fide letitia exprimitur. Sequentia, cantum uictorie designat, qua iustorum anime in Deo uiuo pro sua liberatione exsultant, sicut filii Isrel pro sua ereptione canticum uictorie canebant. Unde quidam longam pneumam cum organis iubilant, que iubilum uocatur; quia plausum uictorum letantium imitantur.



CAP. Xu.---De episcopo.

Episcopus a dextris altaris sedens, uersa facie ad chorum laborantes intuertur, quia Christus a dextris Dei sedens uersa facie ad Ecclesiam singulorum corda intuetur, et pro se laborantes remunerari pollicetur: unde dum Stephanus  pro eo laborauit, ad adiuuandum eum surrexit.



CAP. XuI.---De cantoribus.


Cantores qui choros regunt, sunt apostoli qui Ecclesias laudes Dei instruxerunt. Hi qui Graduale cantant, significant eos qui in actiua uita Christo seruiunt. In gradibus cantantes stabunt, quia iusti de uirtute in uirtutem in scala caritatis ibunt. Qui Alleluia cantant, designant eos qui in contemplatiua uita Christum laudant. Hi cantantes altius consistunt; quia tales in celsitudine uirtutum celestia contemplando scandunt. Sequentiam chori alternatim iubilabunt, quia frequentie angelorum et hominum in domo Dei Dominum in seculum seculi laudabunt.



CAP. XuII.---De seruo arante.

Legitur in Euangelio de seruo arante, quod, peracto  acto opere de agro, domum redeat, et post seruitium Domino suo impensum ad conuiuium recumbat . Ager Dei sunt corda fidelium, seruus arans est ordo predicantium; per lectorem Epistole doctores exprimuntur, qui agrum Dei predicando coluerunt; per responsionem, fideles qui per bonam operationem respondentes fructum iustitie protulerunt. Aratrum, est nostrum seruitium. Boues hinc inde trahentes sunt utrinque totis uiribus Domino canentes. Precentor qui cantantes manu et uoce incitat, est seruus qui boues stimulo minans dulci uoce bobus iubilat. Lector, legem Domini dat auditoribus qui nuper uocati sunt per officia cantorum in schola Dei ad nuptias. Schola, dicitur uocatio, in  qua si quis adhuc surdis auribus cordis torpescat, cantor cum excelsa tuba sonat in aurem eius dulcedinem melodie, ut excitetur. Cantores qui respondent primo canenti, uox est auditorum quasi euigilantium et Dominum laudantium. uersus, est arans seruus per dulcedinem modulationis corda carnalium, que se aperiunt more sulci in confessione uocis et lacrymarum. Arant qui aratro compunctionis corda scindunt, in lectione pascitur auditor quasi quodammodo bos. Bos ad hoc pascitur, ut in eo opus agriculture exerceatur. Bos est predicator, cantor, quodammodo bubulcus, qui iubilat bobus, ut hilarius aratrum trahant, scilicet instigat canentes ut letius canant. Terra scinditur, quando corda auditorum compunguntur. Tales  operarii cum de agro huius mundi redeunt, eternum conuiuium cum Domino suo ineunt.



CAP. XuIII.---De figura alia.

Episcopus tribus horis misse sedet: scilicet dum Epistola legitur, dum Graduale et Alleluia canitur; quia Christus tribus diebus inter doctores in templo sedisse legitur. Subdiaconus, qui Epistolam legit, significat Ioannem Baptistam qui ante Christum predicauit. Per Epistolam quippe Ioannis predicatio accipitur; per Euangelium Christi predicatio innuitur. Ideo Epistola Euangelium precedit, quia Ioannis predicatio precessit. Et, sicut Ioannes precursor Christi memoratur, ita Epistola ante Euangelium, quod est Christi. Preconatur Euangelium in altiori loco quam Epistola legitur, quia Christi predicatio  dignior quam Ioannis cognoscitur. Subdiaconus tamen in eodem pulpito, quo et diaconus, legit; quia omnis populus Ioannem Christum esse putauit. Graduale, significat uocationem apostolorum, qua se ad Christum conuerterunt. Alleluia uero, letitiam eorum quam de presentia Christi et miraculis eius habuerunt. Sequentia uero, anime eorum iubilationem qua de promissa spe exsultauerunt. Hic Episcopus ministros Ecclesie ordinat; quia et Moyses Aaron, et leuitas in ministerium tabernaculi ordinauit, et Christus septuaginta duos ordinauit, quos in predicatione destinauit.



CAP. XIX.---De tertio officio.

In tertio officio ad caput reditur, et predicatio Christi nobis ad memoriam reducitur. Hoc officium  Moyses prefigurauit, quando in montem ad Dominum ascendit, et ab eo tabulas testamenti accepit. Dominusque, cuncto populo audiente, mandata proposuit, et Moyses iustitias legis exposuit, et populus se omnia seruaturum respondit . Sic diaconus ad episcopum uadit, librum ab altari accipit, Euangelium, in quo diuina precepta sunt coram populo legit. Episcopus sermonem faciens populo ea exponit, et populus per Kyrie eleyson, clerus autem per Credo in unum Deum, se spondet cuncta seruaturum. Qualiter autem hoc per Christum et apostolos sit gestum, breuiter est dicendum.



CAP. XX.---De diacono.

Per episcopum, representatur nobis Christus; per  diaconum, ordo apostolicus. Diaconus qui legit, est Petrus qui pro omnibus respondet. Episcopus lecturum diaconum benedicit; quia Christus conuocatis apostolis, benedictione eos repleuit, dum eis potestatem super omnia demonia dedit, et eos regnum Dei predicare misit . Diaconus Euangelium ab altari accipit, legere pergit, quia de Sion lex, et uerbum Domini de Hierusalem exiuit . In hoc quippe loco, altare Hierusalem designat, in qua apostoli uerbum predicationis a Domino acceperunt, et exeuntes per totam terram predicauerunt. Diaconus in sinistro brachio librum portat, quia sinistra presentem uitam significat. Et in hac uita tantum predicari Euangelium debet; quia in futura uita nullus doctrina eget, nam omnes a minimo usque ad maximum  Dominum cognoscent. Ab australi parte in ambonem ascendit, quia Christus a Bethlehem, que est ad austrum, Hierusalem uenit, unde dicitur: Deus ab austro ueniet .



CAP. XXI.---Quid due candele designant.

Due candele Euangelium precedunt; quia lex et prophete precesserunt, que Euangelium predixerunt; duo candelabra que preferuntur, sunt duo precepta caritatis, que per Euangelium instruuntur. Duo acolythi qui ea portant, sunt Moyses et Elias, inter quos Dominus ut sol in monte fulgebat . Dum Euangelium legitur, cerei in pauimentum deponuntur, quia umbre legis, et enigmata prophetarum per lumen Euangelii ab humilibus intelliguntur. Perlecto Euangelio  candele exstinguuntur, dum per lucem Euangelii spiritualiter prolate intelliguntur. Thuribulum ante Euangelium portatur, quia Christus odor suauitatis in igne passionis pro nobis sacrificatus predicatur.



CAP. XXII.---Quid designet, quod Euangelium in ambone legitur.

Euangelium in alto loco legitur, quia Christus in monte predicasse perhibetur. Ideo et in sublimi legitur, quia sublimia sunt euangelica precepta per que altitudo celorum scanditur. Ante Euangelium lumen ardet, eo quod euangelica doctrina Ecclesiam illuminet, et quia uerbum Dei lumen nobis ad uitam prebet. Diaconus secundum ordinem se uertit ad austrum dum legit Euangelium, quia in hac parte  uiri stare solent quibus spiritalia predicari debent. Per uiros quippe spirituales significantur, et per austrum Spiritus sanctus designatur. Nunc autem secundum solitum morem se ad aquilonem uertit ubi femine stant, que carnales significant, quia Euangelium carnales ad spiritualia uocat. Per aquilonem quoque diabolus designatur, qui per Euangelium impugnatur. Per aquilonem enim infidelis populus denotatur, cui Euangelium predicatur, ut ad Christum conuertatur.



CAP. XXIII.---De signis et salutatione diaconi.

Diaconus, cum ascenderit in analogium, primum salutat populum per Dominus uobiscum, quia apostoli, quamcunque domum predicaturi intrauerunt, primum per pax huic domui auditores salutauerunt.  Cum sequentia sancti Euangelii dicit, signum sancte crucis fronti sue, in qua sedes est uerecundie imprimit: per hoc se de uerbis Domini non erubescere innuit. Qui enim sermones Domini erubuerit, hunc Filius coram Patre et angelis in iudicio erubescet . Crux quippe et Euangelium apud incredulos magne confusionis fuit opprobrium. Deinde os signat, quia uerba Dei se ore confiteri pronuntiat, cum ore confessio ad salutem fiat . Exinde cor signat, ut spiritum elationis a se excludat, et ea que ore confitetur ad iustitiam innotescat. Igitur per cordis signationem, fides uerbi accipitur; per oris signationem, confessio Christi intelligitur; per frontis signationem, operatio Euangelii exprimitur.  Deinde clerus et populus se signat. Gloria tibi, Domine, conclamat, quia Christum crucifixum se adorare, suis uerbis obedire se pronuntiat. Ita, dum apostoli uerba Dei predicauerunt, populi Dominum laudauerunt.



CAP. XXIu.---De baculis.

Dum Euangeliumlegitur, baculi de manibus deponuntur; quia, predicante Euangelio, legales obseruantie a populo deponebantur. Ex legis quippe precepto baculos manibus tenebant, qui paschalem agnum edentes ad patriam tendebant. Secundum hunc morem cantores in officio misse baculos tenere noscuntur, dum uerus paschalis Agnus benedicitur: significantes quod hi qui ad eternam patriam et ad festum angelorum cupiunt festinare, esu celestis agni,  et baculis contra hostes, id est sententiis Scripturarum contra demones, se debent defensare. Hos inter Euangelium deponunt; quia cum ad Christum quem Euangelium signat perueniunt, nullis Scripturarum sustentaculis indigebunt. Per baculos, et sacerdotes denotantur per quorum doctrinam infirmi in fide sustentantur, qui baculi in Euangelio deponuntur, quia omnium sacerdotum doctrine Christi Euangelio postponuntur. Tunc etiam uelamina capitis auferuntur; quia, Christo euangelizante, uelamina legis tollebantur. Et nos capita denudamus, quia reuelata facie, non in enigmate, Dominum in Euangelio uideamus . Perlecto Euangelio, diaconus reuertitur ad episcopum, librum ei offert ad osculandum, quem mox reponit in locum suum; quia  apostoli, peracta predicatione, ad Christum reuersi sunt. Scilicet et demonia in nomine eius subiecta retulerunt, quasi librum in locum suum reposuerunt, dum non sibi sed Domino cuncta ascripserunt.



CAP. XXu.---De sermone.

Deinde episcopus sermonem ad populum facit, quia postquam Christus populo per apostolos innotuit, ipse omnibus predicare cepit. Episcopus populum de penitentia, et fide, et confessione instruit, quia Christus penitentiam, et fidem in Deum et remissionem peccatorum per confessionem et baptisma docuit. Post hec populus Kyrie eleyson, et clerus Credo in unum Deum, cantant; quia quod diaconus  legit, et quod episcopus predicauit se credere affirmant. Ita postquam Christus et apostoli populum docuerunt, fide recepta, laudes Deo personuerunt. Interim Euangelium cum incenso per chorum defertur, et singulis ad osculandum porrigitur; quia apostoli Christum  per mundum portauerunt, et cunctis gentibus per uerbum eius pacem eternam prebuerunt.



CAP. XXuI.---De quarto officio et de Ecclesia.

In quarto officio ad corpus Christi id est ad Ecclesiam significatio recurrit, et eius actionem nobis exprimit. Cuius figuram populus Isrel olim preferebat, quando Moysi de monte descendenti diuersa dona ad faciendum tabernaculum offerebat, in quo altare fiebat super quod sacerdos sacrificia populi  immolabat. Sic episcopo de pulpito descendenti populi diuersas oblationes offerunt, pro quibus sacerdos et ministri sacrificium in altari cum cantu immolabunt. Ita Christo ad Hierusalem passuro de monte Oliueti descendenti turba occurrit, palmas floresque cum cantu laudis obtulit, pro quibus ipse se sacrificium in ara crucis obtulit. Pontifex representat Christum, ministri turbam discipulorum. Populi offerentes, sunt illi cum palmis occurrentes; cantores cantantes, sunt Hosanna resonantes.



CAP. XXuII.---De sacrificio.

Quidam de populo aurum, quidam argentum, quidam de alia substantia sacrificant. Sacerdos et ministri panem et uinum cum aqua immolant. Qui aurum  offerunt, significant magos, qui Domino aurum obtulerunt. Qui argentum offerunt, designant eos, qui pecuniam in gazophylacium miserunt. Qui de aliis rebus sacrificant, sunt hi, qui Domino necessaria, que Iudas portabat, mittebant. Et hos significant, qui per Paulum et Barnabam apostolis oblationes Hierosolymam transmittebant. Qui panem offerunt, sunt hi, qui spiritum suum in sacrificium laudis Domino impendunt. Qui uinum offerunt, sunt hi, qui animas pro fratribus ponunt. Qui aquam offerunt, sunt hi qui corpus suum pro Christo ad supplicia tradunt.



CAP. XXuIII.---De tribus sacrificiis

Primo uiri offerunt, qui fortes in Christo designant,  quia in primitiua Ecclesia iusti  uictima Christi occubuerant. Deinde femine sacrificant, que fragiliores significant; quia tempore pacis fideles non seipsos sed hostiam laudis Domino immolant. Ad ultimum sacerdotes et ministri offerunt, qui doctores et ductores populi sunt, quia sub Antichristo fideles per diuersa tormenta sacrificium uinum se Christo offerunt.



CAP. XXIX.---De septem sacrificiis legalibus.

Septem autem sacrificia ab antiquis secundum legem offerebantur, que adhuc Christiani imitantur. Ritus namque Synagoge transiuit in religionem Ecclesie. Et sacrificia populi carnalis mutata sunt in  obseruantiam spiritualem. Sunt autem hec: Legale sacrificium, uoluntarium, pro peccato, pro gratiarum actione, dona, uota, holocausta. Sacrificium legale obtulit, qui decimas uel primitias, uel ea que lex precipit, obtulit. uoluntarium sacrificium obtulit, qui aliquid de rebus suis Deo sponte obtulit. Sacrificium pro peccato obtulit, qui transgresso legis mandato hircum obtulit. Sacrificium pro gratiarum actione obtulit, qui pro uictoria munus Deo obtulit. Dona obtulit, qui aliquid in ornatum templi contulit. uota obtulit, qui in periculo belli constitutus aliquid Deo uouit, quod postea soluit. Holocausta obtulit, qui agnum offerens totum in altari incendit. Holocaustum namque totum incensum dicitur.



CAP. XXX.---De sacrificio Christianorum.


Ita Christiani legale sacrificium offerunt, dum decimas rerum suarum Deo dabunt. uoluntarium offerunt, dum de rebus suis Deo seruientibus aliquid conferunt. Pro peccato offerunt, dum pro penitentia iniuncta sacerdotibus, uel religiosis, uel indigentibus aliquid impendunt. Pro gratiarum actione offerunt, dum pro dignitate, uel pro aliqua collata gratia Deo quidquam offerunt. Dona offerunt, dum in edificia ecclesiarum, uel in ornatus earum aliquid conferunt. uota offerunt, dum in bello, uel naufragio, uel aliquo periculo positi aliquid uouent, quod liberati Deo et sanctis offerunt. Holocausta offerunt, qui seculum relinquunt et omnia sua uel indigentibus distribuunt, uel monasteriis conferunt. Hec sacrificia populi offerunt.  Sacerdotes autem et ministri Christo instituente panem et uinum offerunt.



CAP. XXXI.---De sacrificio panis.

Hoc sacrificium ideo ex pane fit, quia Christus se panem uiuum astruxit , quem Scriptura panem angelorum predixit . Qui panis fit absque fermento, quia Christus fuit sine peccato. Ideo autem panis ex fermento fit, quia Christus se granum frumenti asseruit. Granum autem per trituram de theca sua excutitur contumeliis et opprobriis arefactus, a Iudeis, et gentibus, quasi duobus lapidibus, flagellis atteritur, cribratus conspersus compastinatur, dum a suis separatus, sanguine proprio perfusus cruci compingebatur, in qua quasi panis in  igne passionis excoctus in immortalitatem mutabatur.



CAP. XXXII.---De Ecclesia, et significatione.

Ideo et corpus Christi de pane fit, qui ex multis granis conficitur, quia Ecclesia corpus Christi per illud reficitur, que ex multis electis colligitur. Que grana, scilicet electi, flagello predicationis de theca ueteris uite excutiuntur, penitentia arefacti, quasi duobus lapidibus moluntur, dum duabus legibus in scrutinio minutatim imbuuntur. Cribrati, conspersi compastinantur, dum ab infidelibus segregati, aqua baptismatis renati, uinculo caritatis per Spiritum sanctum in fide copulantur, ut panes in clibano excocti in candorem mutantur, dum in camino tribulationis examinati ad imaginem Dei reformantur.  Tali modo panis effecti de pane Christi reficiuntur, et hi in eternum non moriuntur.



CAP. XXXIII.---De sacrificio uini.

Ideo autem hoc sacramentum de uino fit, quia Christus se uitem dixit, et Scriptura eum uinum iucunditatis asseruit. Uua autem, in prelo duobus lignis expressa, in uinum liquatur, et Christus duobus lignis crucis pressus, sanguis eius in potum fidelibus fundebatur. Ideo et sanguis Christi de uino conficitur, quod de multis acinis exprimitur, quia per illum corpus Christi Ecclesia recreatur, que de multis iustis congregatur. Hec pressuris mundi, quasi in torculari, calcatur, et Christo per passiones incorporatur.



CAP. XXXIu.---De aqua.


Ideo autem hoc sacrificium de aqua fit, quia aqua de Christi latere exiuit, et Ioanni angelus aquas populos esse retulit. Et ideo aqua uino admiscetur, quia populus sanguine Christi redemptus, per aquam baptismatis ablutus, per pastum huius cibi, et potum huius uini Christo communicatur. Panis autem hic in carnem conuertitur, quia Christus, paschalis Agnus pro nobis occiditur, et caro nostra a morte redimitur. uinum in sanguinem transit, quia Christus sanguinem fundens, pro nobis animam posuit, et animam nostram que in sanguine habitat a peccatis expiauit. Sine aqua autem hoc sacramentum non conficitur, quia solius populi causa hoc mysterium agitur, quia et eo quotidie reficitur.



CAP. XXXu.---De forma panis.


Panis uero ideo in modum denarii formatur, quia panis uite Christus pro denariorum numero tradebatur qui uerus denarius in uinea laborantibus in premio dabitur. Ideo imago Domini cum litteris in hoc pane exprimitur, quia et in denario imago et nomen imperatoris scribitur, et per hunc panem imago Dei in nobis reparatur, et nomen nostrum in libro uite notatur.



CAP. XXXuI.---Cur quotidie missa canatur.

Et si enim Christus semel sua morte credentes redemit, hoc tamen sacramentum quotidie ob tres causas Ecclesia necessario repetit: Una est causa ut in uinea laborantes, quotidie eo reficiantur; alia ut hi qui numero fidelium quotidie associantur, per  illud Christo incorporentur; tertia, ut memoria passionis Christi quotidie mentibus fidelium ad imitationem inculcetur. Tali autem ordine offertur.



CAP. XXXuII.---De subdiacono.

Subdiaconus calicem in sinistra, patenam in dextra, desuper corporale portat, quia subdiaconus in hoc loco Christum, calix passionem, sinistra presentem uitam, patena crucem, dextra eternam uitam, corporale Ecclesiam significat. Et Christus calicem passionis in presenti uita bibit, quem prius a se transferri Patrem petiit. Per crucem autem gloriam Patris intrauit, cuius passionem Ecclesia imitari non desinit. Corporale multo labore candidatur, et Ecclesia per multas tribulationes Christo conformatur.  Subdiaconus noster Christus quasi patenam cum calice portauit, quando crucem ad passionem baiulauit.



CAP. XXXuIII.---De cantoribus.

Unus cantor oblatam cum fauone, et uinum cum ampulla offert, alter aquam uino admiscendam prebet. Qui uinum offert significat Ecclesiam de Iudeis, que legis ritum in Christi sacrificium commutauit. Qui aquam offert, Ecclesiam de gentibus, que populum gentilem Christo sacrificauit. Hi et duo typum Enoch et Elie preferunt, qui Iudaicum populum Christo in sacrificium oblaturi sunt. Oblata non nudis manibus, sed fauonibus multo labore candidatis offerunt, quia Christi corpus ab his tantum, qui carnem suam uitiis et concupiscentiis crucifigunt,  digne suscipitur. Ampulla in qua uinum offertur, significat nostram deuotionem, que in uasculis cordis portatur. Archidiaconus ad ultimum aquam in calicem fundens episcopo offert, quia Christus, quem diaconus hic signat, Ecclesiam sibi in passione miscuit, Patri in cruce obtulit, et in ultimo corpus capiti consociabit, cum regnum Deo et Patri tradiderit.



CAP. XXXIX.---De oratione sacerdotis.

Post acceptum sacrificium episcopus se inclinans coram altaris orationem Suscipe, sancta Trinitas, dicit, quia Christus ad pedes discipulorum se inclinans post traditum sacrificium in cena ante mensam stans orationem ad Patrem fecit. Deinde, orate dicit, quia Christus apostolos orare monuit.  Dehinc orationem super oblatam secreto dicit, quia Christus in monte Oliueti secreto prolixius orauit, cum ei angelus confortans eum apparuit. Spatium silentii post Offertorium, illud tempus significat, quo Christus ante passionem in Hierusalem latebat, uelut paschalis agnus, quem Iudei decima luna reclusum decima quarta luna immolabant.



CAP. XL.---De Secreto.

Composito sacrificio sacerdos orationem sub silentio recitat, quia idem sacrificium in sacrificio Patrum absconditum latebat. In agno quippe Abel delitescebat, in ariete Abrahe pro Isaac se occultauerat. In agno paschali, in uitula rufa, in hirco emissario se celauerat . Tunc pontifex offert pro populo sacrificium, quia Christus pro Ecclesia  obtulit semetipsum. Tunc sacrificium thurificatur, quia Christus odor suauitatis, pro nobis oblatus a Deo acceptatur.



CAP. XLI.---De Prefatione.

Sequitur in Prefatione sacrificium angelorum, qui huic sacrificio interesse creduntur. Summo enim Imperatori, ut milites, assistunt, et laudes suo Imperatori concinunt; per ter autem tria distincti Trinitatem sacrificio laudis honorificant, et hostiam iubilationis iugiter imitati immolant. Ideo et hoc sacerdos alta uoce cantat, quia sacrificium angelorum, quod est laus, representat.



CAP. XLII.---De sacrificio angelorum.

Angeli itaque et archangeli maiestatem Dei laudant,  dominationes adorant. Potestates et principatus admirando tremunt. Celi, id est throni, et uirtutes iubilant. Cherubim et seraphim dulciter concelebrant. Hoc sacrificium concentus angelorum Dauid et Salomon sunt imitati, qui instituerunt hymnos in sacrificio Domini, organis, et aliis musicis instrumentis concrepari, et a populo laudes conclamari. Unde solemus adhuc in officio sacrificii organis concrepare, clerus cantare, populus conclamare. Sacrificium itaque laudis angeli immolant, dum Spiritus sanctus consonat. Ter Sanctus repetitur, quia Trinitas collaudatur, Dominus Deus semel dicitur, quia unitas ueneratur. Sacrificio angelorum coniungitur sacrificium spirituum iustorum, qui Christi humanitatem adorant, et pro humani generis redemptione  cantatur: Benedictus qui uenit in nomine Domini. Hic hymnus partim ab angelis, partim ab hominibus concinitur, quia per Christum immolatum humanum genus angelis coniungitur, laus quippe angelorum est: Sanctus, sanctus, sanctus, Dominus Deus Sabaoth. Pleni sunt celi et terra gloria tua. Hosanna in excelsis. Laus uero hominum est: Benedictus qui uenit in nomine Domini. Hosanna in excelsis. In hoc cantu se signant, quia signum Christi cui contradicitur se recipere designant.



CAP. XLIII.---De quatuor ordinibus.

Notandum quod primo loco masculi offerunt, quia primo tempore patriarche suo sacrificio hoc sacrificium pertulerunt. Secundo loco femine offerunt, quia secundo tempore Iudei legalibus sacrificiis hoc  sacrificium premonstrauerunt. Tertio loco sacerdotes, quia ministri offerunt, quia tertio tempore apostoli ipsum sacrificium exceperunt, et hoc fideles docuerunt, qui quotidie septem suprascripta sacrificia offerunt, quia post hanc uitam angeli cum beatis hominibus in seculum seculi Dominum laudabunt.



CAP. XLIu.---De quinto officio et de pugua Christi.

Quintum officium alis cherubim uelatur. In quo summi pontificis hostia et regis glorie pugna representatur. Hoc Moyses prefigurabat, quando in monte extensis manibus orabat, dum Iosue, qui et iehsu, cum Amalech pugnabat, deuicti regnum uastatabat, ac populum cum uictorie letitia reducebat. . Sic Christus in monte crucis, extensisque manibus pro populo non credente et contradicente  orauit, et uictus, dux cum Amalech, id est cum diabolo, uexillo sancte crucis pugnauit, deuicti regnum uastauit, Dominus infernum superato maligno hoste spoliauit, populum de tenebris ereptum cum gloria uictorie ad celestia reuocauit.



CAP. XLu.---Mysterium.

Hoc totum episcopus imaginatur, et quasi tragicis uestibus exprimere conatur. Christum namque in cruce fixum representat, dum expansis manibus Canonem recitat, quasi contra Amalech pugnat , dum contra diabolum Christi passionem cum signis crucum simulat. Ministri autem quasi acies pugnantium utrinque ordinantur dum diaconi retro episcopum, subdiaconi retro altare  locantur. Exercitus cum triumpho regreditur, quia percepta communione ad propria cum gaudio reuertitur.



CAP. XLuI.---De passione Christi.

In hoc officio agitur Christi passio super crucem chrismatis, altare crux intelligitur in quo corporale in forma corporis Christi distenditur. Corporale de puro lino terre conficitur, et cum multo labore in candorem uertitur, et Christi corpus de munda uirgine nascitur, et per multas passiones in candorem resurrectionis redditur. Corporale cum complicatur nec initium nec finis eius apparet, quia Christi diuinitas initio caret et finem non habet. Super quod oblata ponitur, quia caro a diuinitate suscepta in cruce affigitur. Calix cum uino, et aqua in  dextra locatur, quia sanguis cum aqua de latere Christi manasse predicatur. Cum sacerdos Hanc igitur oblationem dicit, se usque ad altare inclinat, quia ibi passio inchoatur, qui se usque ad aram crucis obediens Patri pro nobis inclinauerat . Deinde oblata, uel calix in manu sacerdotis exaltatur, quia Christus pro salute nostra in crucem leuatur, et sanguis eius in redemptionem nostri immolatur. Interim diaconi retro episcopum stantes figuram gerunt apostolorum, qui in passione Domini eo relicto omnes fugerunt. Subdiaconi uero retro altare stantes contra episcopum, aspiciunt mulieres et notos, Iesum preferunt, qui a longe stantes eius passionem uiderunt. Ante altare se sacerdos inclinat, cum Supplices te rogamus dicit, quia ibi passio  Christi finit, et Christus inclinato capite spiritum emisit. Infra Canonem diaconus manus lauat, quia Pilatus in passione Domini manus lauabat, dum se sic mundum a sanguine eius, quam manus suas a sorde proclamabat. Sacerdos uocem leuat dum Nobis quoque peccatoribus dicit, designans quod Ecclesia de Christi latere iam formam in confessione Redemptoris erupit, dum per uocem centurionis sic clamauit: uere Filius Dei erat iste .



CAP. XLuII.---De Ioseph.

Dicente sacerdote Per omnia secula seculorum, diaconus uenit, calicem coram eo sustollit, cum fauone partem eius cooperit, in altari reponit et cum corporali cooperit, preferens Ioseph ab Arimathia, qui corpus Christi deposuit, faciem eius sudario  cooperuit, in monumento deposuit, lapide cooperuit. Hic oblata, et calix cum corporali cooperitur, quod sindonem mundam significat, in quam Ioseph corpus Christi inuoluebat. Calix hic, sepulcrum; patena, lapidem designat, qui sepulcrum clauserat. Tres articuli, scilicet Oremus, preceptis, et Pater noster, et Libera nos, Domine, tres dies significant, quibus Christus in monumento quiescebat.



CAP. XLuIII.---De acolytho qui patenam tenet, quod Nicodemum figuret.

Acolythus infra canonem patenam inuolutam tenet, quam hic subdiaconus defert. Subdiaconus prebet archidiacono, quam ipse osculatam uni de diaconibus ad tenendam, et corpus Domini in ea confringendum  porrigit. Acolythus qui patenam tenuit, formam Nicomedi gerit, qui myrrham et ale ad sepulturam Domini attulit . Porro subdiaconus et archidiaconus cum alio diacono patenam tenenti, tres Marias preferunt, que cum aromatibus ad monumentum uenerunt. Dum septem petitiones in Dominica oratione dicuntur, diaconi inclinati stant, communione confirmari exspectant; quia apostoli septem hebdomadis post mortem Christi firmari a Spiritu sancto exspectabant. Subdiaconi autem interim quiescunt; quia mulieres in Sabbato, que septima dies est, siluerunt.



CAP. XLIX.---De cruce.

Hoc sacramentum tantum per crucem fit, quia Christus sacrificium Patris in cruce pependit, et in  cruce quadruplum mundum redemit. Sex autem ordines crucum fiunt, quia sex diebus mundus perficitur et senario numero corpus Christi reficitur. Per imparem uero numerum, qui in duo paria non potest diuidi, benedicitur; quia corpus Christi permanens non scinditur. Aut enim tres cruces facimus, et fidem Trinitatis exprimimus: aut per quinque signamus, et quinquepartitam Christi passionem denotamus. Per sex ordines cuncta mundi tempora comprehendimus, que per crucem Christo unita exprimimus.



CAP. L.---De primo ordine, et de tribus crucibus.

In primo ordine, tres cruces facimus ubi Hec dona dicimus, et primum tempus ante legem innuimus, quod tribus interstitiis distinguimus, quia  unum ab Adam usque ad Ne, aliud a Ne usque ad Abraham, tertium ad Abraham usque ad Moysen. In quibus iusti in fide Trinitatis Christum a longe suis sacrificiis salutauerunt, et multos cruciatus in hac fide pertulerunt. In prima quippe etate, Abel Christum in agno obtulit, et pro eo cruciatum mortis pertulit. In secunda, Melchisedech Christi carnem, et sanguinem in pane et uino obtulit qui cruciatus bellorum a regibus gentium in fide Christi pertulit. In tertia, Abraham Christum in Isaac sacrificauit, in ariete mactauit, qui uariatos cruciatus in hac fide tolerauit.



CAP. LI.---De secundo ordine, et de quinque crucibus.

In secundo ordine, quinque cruces facimus, ubi  Benedictam, ascriptam dicimus, et tempus legis exprimimus, quo iusti per quinque librorum legis sacrificia Christum expresserunt, et multos cruciatus pro eius fide pertulerunt. Quinque namque in duas partes, scilicet trinarium, et binarium soluitur; et illud tempus in duo interstitia diuiditur. Unum a Moyse usque ad Dauid fuit, alterum a Dauid usque ad Christum exstitit. Per trinarium, iudices a Iosue usque ad Dauid, et reges a Dauid usque ad captiuitatem Babylonis, et principes a Zorobabel usque ad Christum notantur. Per binarium uero sacerdotes et prophete significantur, ex quibus Moyses Christum in paschali agno immolauit, qui Apostolo teste multa aduersa pro fide Christi tolerauit, quem lege predicauit ; Samuel Christum in Dauid unxit,  qui uterque Christum et sacrificiis expressit, et in figura Christi persecutionem a perfido rege Saul pertulit; Elias et alii prophete Christum sacrificiis, uocibus, scriptis premonstrauerunt, et pro eius fide uaria supplicia perpessi sunt.



CAP. LII.---De tertio ordine.

In tertio ordine panem in manum suscipimus, et benedicimus, et tempus gratie innotescimus, quo Simeon Christum iam natum panem uiuum in manus accepit, et gaudens benedixit. Deinde calicem leuamus, et benedicimus, et tempus cene exprimimus, quo Christus panem et calicem manibus eleuauit et benedixit, et inde corpus et sanguinem apostolis tradidit. Unde adhuc cum uerba Domini in ordine  recitantur, panis et uinum in corpus et sanguinem Domini commutantur.



CAP. LIII.---De quarto oraine, et de quinque crucibus.

In quarto ordine, quinque cruces facimus, ubi Hostiam puram dicimus. Et illud tempus ad memoriam reducimus, quo Christus quinque uulnera in cruce accepit, et quinque secula redemit.



CAP. LIu.---De quinto ordine, et tribus crucibus.

In quinto ordine, tres cruces ubi Omnia bona creas, sanctificas dicimus, et corpus Christi scilicet primitiuam Ecclesiam innuimus, que fidem Trinitatis accepit, et multos cruciatus pro Christo sustinuit.



CAP. Lu.---De sexto ordine, et de quinque crucibus.

 In sexto ordine quinque cruces facimus, ubi Per ipsum dicimus, et item corpus Christi, uidelicet Ecclesiam de gentibus exprimimus, que Christi quinquepartitam passionem ueneranter excepit, et eam imitando patienter diuersa tormenta pertulit.



CAP. LuI.---De quinque ordinibus crucum.

Item per quinque ordines crucum, quinque etates mundi designantur, que per crucem et Christi corpus saluantur. Unde et in Canone quinquies Per Christum Dominum nostrum dicitur, quia per quinque uulnera Christi mundus redimitur. In sexto ordine calix cum oblata tangitur, quia in certa etate Christus calicem passionis in cruce pro omnibus bibisse innuitur. Cum Per ipsum dicimus, quatuor  cruces super calicem cum oblata facimus, quintam lateri calicis imprimimus; quia Christus, quatuor uulnera in manibus, et pedibus, et quintum in latere suscepisse innotescimus. Confecto ergo corpore Christi, labia calicis tangimus, ac per hoc, quod formato primi hominis corpore, Deus spiraculum uite in faciem eius spirauit et mulierem ex eo uiuificauit , significamus. Et hoc Deus, per quem, cum quo, in quo omnia, in faciem mortui humani generis Spiritum sanctum spirauit, et Ecclesiam ex eo per corpus suum uiuificauit. Per quatuor autem partes calix tangitur; quia humanum genus in quatuor mundi partes dispersum, per quatuor crucis partes uiuificatum, in fine mundi per Christum ad uitam resuscitatur.



CAP. LuII. De numero signorum.


Notandum quod per totum Canonem uiginti et tria signa fiunt; quia in ueteri Testamento iusti sub decalogo legis; et in Nouo Testamento iusti per decalogum legis, in fide Trinitatis, huius sacramenti participes existunt. Tribus autem digitis signa facimus; quia Trinitatem exprimimus. Quod si uiginti tria triplicaueris, sexaginta et nouem habebis. Porro cum Pax Domini dicimus, non cum digitis sed cum oblate particula, tria signa super calicem facimus, que si superioribus adieceris, septuaginta duo signa habebis. Profecto hoc significat quod septuaginta due lingue per superbiam disperse, per Christi humilitatem sunt in unum congregate, per crucem et passionem  redempte, per corpus et sanguinem eius ei communicate.



CAP. LuIII.---De septem sacrificiis.

In Canone septem sacrificiorum actio commemoratur, quibus corpus Ecclesia capiti Christo copulatur. In primis sacrificium innocentum; secundo, apostolorum et martyrum; tertio, confessorum; quarto, religiosorum et continentium; quinto, coniugatorum; sexto, in Christo defunctorum; septimo, in anima mortuorum scilicet penitentium. Te igitur usque Communicantes, sacrificium innocentium notatur, qui se in Christi sacrificium obtulerunt, dum pro eo immolati sunt. A Communicantes usque Hanc igitur oblationem, sacrificium apostolorum et martyrum representatur. Ubi et nomina illorum recitantur, qui  se hostiam uiuam Deo obtulerunt, dum sanguinem suum pro eo fuderunt. Ab Hanc igitur oblationem usque Quam oblationem tu, Deus, sacrificium confessorum commemoratur qui ab hereticis multa pericula perpessi sunt, et sacrificium laudis Christo iugiter obtulerunt. A Quam oblationem tu, Deus, usque Supplices, te rogamus, sacrificium religiosorum demonstratur, qui carnem suam uitiis et concupiscentiis crucifixerunt, et sic hostia Christi effecti sunt. A Supplices, te rogamus usque Memento, Domine, sacrificium coniugatorum declaratur, qui fide et eleemosynis Christi corporis participes efficiuntur. A Memento, Domine, sacrificium defunctorum ostenditur qui in confessione Christi migrauerunt, et fidelibus associati sunt. Sacerdos Christi mortem representat,  cum se ad Supplices te rogamus inclinat, et post eius mortem apte commemoratio defunctorum agitur, qui pro eis mortuus creditur. A Nobis quoque peccatoribus usque in finem Canonis, sacrificium penitentium exprimitur, qui se lacrymis et penitentie doloribus Christo in sacrificium mactant, cum se animas suas peccatis occidisse doleant, ut in eo uiuificentur, qui pro impiis mortuus predicatur. Unde et sacerdos ibi uocem exaltat, quia penitentes a uocis et cordis gemitu sepius rugire constat, cum amaros singultus edant. Hos Dominus expressit, cum Lazarum magna uoce de monumento uocauit . In hoc etiam capitulo nomina martyrum recitantur, quia penitentes uariis cruciatibus macerantur. Per hec septem sacrificia, corpus Christi Ecclesia conficitur,  et capiti Christo coniungitur: hoc per Dominicam orationem exprimitur, que septem petitionibus hec sacrificia sequitur, quia per orationem, et hoc singulare sacrificium, Ecclesia Christo communicatur.



CAP. LIX.---De quinque orationibus.

Oratio autem Canonis ideo in quinque distinguitur quia oratio fidelium per quinquepartitam Christi passionem tantum exauditur. In tribus locis pro prelatis et subiectis oramus; quia Ecclesiam in doctores, continentes et coniugatos discernimus. Quarto loco pro defunctis offerimus. Quinto pro penitentitibus petimus. Primo loco pro prelatis offerimus, ubi dicimus: In primis, que tibi offerimus pro Ecclesia  tua; et tunc papam, et tunc episcopum, et regem nominamus. Pro subiectis oramus ubi, Memento, Domine, famulorum famularumque recitamus. Ubi et nominare possumus quos uolumus. Secundo pro prelatis petimus, cum Hanc igitur oblationem nostre seruitutis dicimus. Pro subiectis subiungimus, cum Et cuncte familie tue dicimus. Tertio loco pro prelatis supplicamus, cum Unde et memores nos tui serui recitamus. Pro subiectis poscimus, cum Sed et plebs tua subiungimus. Pro defunctis sacrificamus, cum Memento etiam, Domine, dicimus; ubi et nomina eorum recitare possumus. Pro penitentibus offerimus, ubi Nobis quoque peccatoribus dicimus. Hec omnia ideo in Canone commemorantur; quia cuncta in morte Redemptoris reconciliantur.



CAP. LX.---De sexto officio, et benedictione episcopi.


Sextum officium, in quo pontifex populum benedicit, Christi descensionem ad inferos exprimit. Huius rei figuram Moyses gessit, quando moriturus filios Isrel benedixit, eductosque de Aegypto in patriam introduci per Iesum, qui et Iosue, iussit . Hoc et Iacob moriens expressit, qui filios suos benedixit, et de eis futura hereditate multa predixit . Has utrasque benedictiones Christus compleuit, cum moriens ad inferos descendit, populum sedentem in tenebris, et umbra mortis, uisitando benedixit, de carcere eductos celesti patrie induxit. Quod episcopus ostendit, dum populum benedicit, moxque eum spirituali cibo reficit. Notandum autem  quod semper ternis capitulis benedicit, et omnes quarto scilicet, quod ipse prestare dignetur, confirmabit. Quinto uero, reliquis per benedictionem Dei Patris concludit, quia nimirum Deus tribus uicibus huic mundo benedixit, quarta reliquis firmauit, quinta benedictione hereditatem possidere dabit. Primo primis hominibus benedixit, dum eos crescere et multiplicari precepit, Secundo hominibus benedixit, dum, mundo diluuio deleto, Ne et suos posteros crescere, et multiplicari iussit . Tertio per Abraham, Deus mundo benedixit, cum ei in benedictione Christum repromisit . Quarto mundo benedixit, dum Filium suum nobis benedicentem misit, qui celos ascensurus suis benedixit, et per Spiritum sanctum reliquos firmauit . Quinto mundo benedicet, dum patriam intraturos benedictione ultima sic complet: uenite, benedicti Patris mei, possidete regnum uobis preparatum .



CAP. LXI.---De septimo officio, et de resurrectione Domini

Septimum officium, Dominicam resurrectionem insinuat, quando, deuicta morte et spoliato inferno, pacem omni mundo dabat; quia iam omnia in celis et in terris pacificauerat, et cum suis discipulis comedit, eisque reliquias dedit. Sic pontifex, diabolo per spirituale bellum superato, Pax uobis cum dicit, pacem astantibus porrigit, panem celestem distribuit. Hoc iehsu, qui et Iosue figuraliter protulit, cum introducto  populo, a superatis hostibus terram sorte distribuit . Pontifex partem oblate in calicem mittit, designans quod anima Christi ad corpus rediit.



CAP. LXII.---De pace Domini.

Deinde Pax uobis dicitur; quia Christus suis apparens: Pax uobis  dixit. Pacem porrigit, quia Christus pacem amissam humano generi resurgens reddidit. Propter tres causas pacis osculum datur. Ob unam causam clerus populusque se inuicem osculantur; quia homines gratiam Domini sui angelorumque amicitiam per Christum, qui est pax nostra, se promeruisse gratulantur. Alia est causa, quod se per pacis osculum fratres in Christo Dei Patris, Ecclesie ministris filios per Christi reconciliationem  demonstrauit, atque uno pane Christi, qui est Deus pacis, concordie et dilectionis refici desiderant. Tertia causa est, quod sicut in osculo caro carni, spiritus spiritui coniungitur; ita omnis homo in necessitate carnis per dilectionem proximi, in necessitate spiritus per dilectionem Dei, diligi precipitur. Qui non tali pacis osculo federati corpus Christi comedunt, ut Iudas, iudicium sibi per falsam pacem sumunt.



CAP. LXIII.---De fractione oblate.

Oblata frangitur, quia panis angelorum nobis in cruce frangitur, ut fractio peccatorum nostrorum per comestionem ipsius reintegretur. Papa oblatam non frangit, sed partem ex ea mordet, reliquam in calicem mittit, quia Christus infernum momordit,  et inde sumptos in paradisum misit. Diaconus calicem tenet, dum papa sanguinem sumit, significans angelum qui, Christo surgente, lapidem de monumento tulit. Communicato sacerdote, mox calix de altari tollitur, quia Christus resurgens ultra non moritur, et corpus eius in sepulcro non inuenitur. Diaconus sanguinem distribuit; quia angelus resurrectionem Domini innotuit. Subdiaconus corpus Domini accipit a Diacono et fert presbyteris frangendum populo, designans quod mulieres uerba de resurrectione Christi ab angelo perceperunt et apostolis detulerunt, ipsique omni populo predicando distribuerunt. Cum apostolicus ab altari descendit, populis communicat; quia cum Christo ab ara crucis  descendens a morte resurgit, populus eterua gloria participat. Episcopus oblatam frangit, quia Dominus panem in Emmaus discipulis fregit . In tres partes oblatam diuidit: una sibi retenta, duas diacono et subdiacono tribuit, quia Dominus, fracto pane, unam partem sibi, duas Cleophe et Luce diuisit.



CAP. LXIu.---De tribus partibus oblate.

Oblata non integra sumitur, sed in tria diuiditur: unum in calicem mittitur, aliud a sacerdote consumitur, tertium in pixidem morituris ad uiaticum reponitur; quia corpus Domini est triforme. Illud quod de Maria sumptum, a morte resurgens celos penetrauit; et illud quod adhuc in electis in terra laborat, et illud quod in sepulcris iam pausat. Pars in calicem  missa, est corpus Domini iam sumptum in gloria; pars a sacerdote ueluti apostolo comesta, est corpus Christi, id est Ecclesia adhuc laborans in terra; pars in altari relicta, est corpus Domini in sepulcris quiescens, id est Ecclesia in Christo mortua per unionem corporis Christi resurrectura.



CAP. LXu.---De tribus communicationibus.

Primitus episcopus communicat, quia Christus coram apostolis partem piscis assi et fauum mellis manducauit, et reliquias eis dedit . Deinde ministri communicant; quia Dominus cum discipulis ad mare Tiberiadis prandebat. Post hoc populus communicat; quia Dominus ascensurus cum multitudine discipulorum comedit. Corporale plicatur; quia sudarium inuolutum inuenitur. Agnus Dei, et  cantus in communione, significat letitiam fidelium de Christi resurrectione. Oratio quam postea episcopus dicit, est benedictio qua Dominus ascensurus fideles benedixit. Diaconus se ad populum uertit, Ite, missa est dicit, significans angelos, qui apostolos alloquentes eos abire iusserunt, atque eis Christum ad iudicium rediturum predixerunt. Clerus Deo gratias respondet et populus abit, quia credentes uisa ascensione Christi gratias egerunt. In Hierusalem abierunt, in templo quotidie Dominum benedixerunt. Benedictio quam papa uel sacerdos post missam super populum facit, est spiritualis benedictio quam Spiritus sanctus in die Pentecostes fidelibus attulit, quando credentes omni benedictione spirituali repleuit. Et illam ultimam benedictionem  exprimit, per quam Ecclesia thal mum sponsi sui intrabit. His peractis, episcopus ad propria regreditur quia et Christus legatione sua peracta in gloriam Patris reuertitur. Sic Ecclesia, omnibus adhuc agendis rite peractis, ab hoc exsilio per Christum eripitur et in celestem Hierusalem inducetur. Corporale in altari remanet, quia munditia castitatis in sacerdotibus permanere debet. Per altare quoque Christus, per corporale Ecclesia designatur; que hic in futuro perenniter in Christo permanere affirmatur.



CAP. LXuI.---De Dominico pane.

Fertur quod olim sacerdotes e singulis domibus uel familiis farinam accipiebant. Quod adhuc Greci  seruant, et inde Dominicum panem faciebant, quem pro populo offerebant, et hunc consecratum eis distribuebant. Nam singuli farinam offerentium misse interfuerunt, et pro his in Canone dicebatur Omnium circumstantium qui tibi hoc sacrificium laudis offerunt. Postquam autem Ecclesia numero quidem augebatur, sed sanctitate minuebatur propter carnales, statutum est ut qui possent singulis Dominicis, uel tertia Dominica, uel summis festiuitatibus, uel ter in anno communicarent, ne ante confessionem et penitentiam pro aliquo crimine iudicium sibi sumerent. Et quia, populo non communicante, non erat necesse panem tam magnum fieri, statutum est eum in modum denarii formari uel fieri, et ut populus pro oblatione farine denarios offerrent,  pro quibus traditum Dominum cognoscerent, qui tamen denarii in usum pauperum, qui membra sunt Christi, cederent, uel in aliquid quod ad hoc sacrificium pertineret.



CAP. LXuII.---De oratione super populum.

Statutum est ut panis post missam benediceretur, et populo pro benedictione communionis partiretur: hoc et eulogia dicebatur. Sed quia hoc in quadragesima fieri non licuit, orationem super populum dici Ecclesia instituit, ut per hanc particeps communionis sit.



CAP. LXuIII.---De processione.

Nunc ut legentium uel audientium mentibus quiddam dulcedinis infundamus, aliquid de processione  dicamus. In missa quidem agebatur Christi pro nobis in mundum legatio; in processione agitur nostra ad patriam reuersio. Pro processionis itaque solemnitate, imitatur Ecclesia populi Dei de Aegypto egredientis iucunditatem. Qui signis et prodigiis liberatus ad montem Sinai peruenit: ibi, accepta lege et facto tabernaculo, quasi quadam processione ad terram promissionis tetendit. Populus namque armatus incedebat per turmas, et signa et uexilla anteferebant, leuite tabernaculum gerebant, sacerdotes tubis clangebant. Arca federis a sacerdotibus portabatur, et Aaron summus sacerdos decoratus, et Moyses dux populi sequebatur cum uirga. Quibus in uia Amalech cum exercitu occurrit, iter armis obstruere uoluit . Cum quo  iehsu pugnans uictor exstitit, populo iter ad patriam aperuit. Qui iehsu normam nobis processionis dedit, quando cum arca omnique populo Iericho circuiuit, sacerdotalis ordo tubis cecinit, populus clamore personuit. Iericho corruit, et uictor populus regnum obtinuit.



CAP. LXIX.---Significatio processionum.

Populus a Pharaone per Moysen ereptus, est Christianus populus a diabolo per Christum redemptus. Tabule Testamenti a monte accipiuntur, et libri Euangelii ab altari ad portandum sumuntur; populus ibat armatus, et populus Christianus uadit fide et baptismate signatus. Pre turmis illorum signa ferebantur; et ante nos cruces et uexilla portantur.  Eos columna ignis precessit, et nos candele lumen precedit. Ille populus sanguine aspergebatur, iste aqua benedicta aspergitur; leuite tabernaculum federis portauerunt, et hic diaconi et subdiaconi plenaria et capsas gerunt. Arca testamenti a sacerdotibus portabatur; et scrinium uel feretrum cum reliquiis a patribus portatur. Aaron summus sacerdos sequitur ornatus, et apud nos episcopus, summus scilicet sacerdos, sequitur infulatus. Rex si adest cum sceptro rector populi, significat Moysen cum uirga ductorem populi. Si rex non aderit, tunc pontifex utrumque exprimit, Moysen, baculum portando; Aaron, mitra caput uelando. Clangor tubarum exprimitur per sonum campanarum.



CAP. LXX.---Quid designat processio ad aliam ecclesiam facta de patria.


Dum ad aliam ecclesiam processionem facimus, quasi ad terram repromissionis tendimus. Cum ecclesiam cantantes intramus, quasi ad patriam gaudentes peruenimus. Cum circa monasterium scrinium, uel feretrum cum cantu et compulsatione ferimus, quasi cum arca Iericho cum sono tubarum, et clamore populi circuimus. Iericho coram nobis corruit, cum mundi concupiscentia in cordibus nostris aruerit. Ideo quippe crucem precedentem sequimur, quia Christum crucifixum in omnibus sequi precipimur, et nullus ad eum peruenire poterit, nisi qui se mundo uitiis et concupiscentiis crucifixerit.



CAP. LXXI.---De arca.


Dauid quoque, et Salomon ad processionem nos informauerunt, qui arcam Dei hymnis, et canticis produxerunt, et Dauid in tabernaculum, Salomon in templum sub alis cherubin reposuerunt. Cum ecclesiam cum scrinio intramus, quasi arcam in templum cum gaudio portamus, et cum Christo atque Ecclesia  celestem aulam nos intraturos clamamus. Arca sub alas cherubin ponitur et a populo laus concinitur, quia Christi humanitas inter summos ordines angelorum cherubin et seraphin locabitur. Et a turba angelorum et hominum perenni iubilo adorabitur.



CAP. LXXII.---De pugna Christianorum spirituali.

Missa quoque imitatur cuiusdam pugne conflictum,  et uictorie triumphum, qua hostis noster Amalech prosternitur, et uia nobis ad patriam per Iesum panditur. iehsu quippe imperator noster cum diabolo pugnauit, et celestem rempublicam ab hostibus destructam hominibus reparauit: qui cum posset producere duodecim legiones angelorum , uel septuaginta duo millia militum, instruxit tantum agmen duodecim apostolorum, et expugnauit septuaginta duo genera linguarum. Pontificis namque et cleri, populique processio, est quasi imperatoris, et cuiusdam exercitus ad bellum progressio. Hi cum subtus albis, et desuper cappis, uel aliis solemnibus uestibus induuntur, quasi milites pugnaturi subtus loricis, desuper clypeis muniuntur.  Cum de choro exeunt, quasi de regia curia procedunt. Quasi imperiale signum et uexilla a signiferis anteferuntur, cum ante nos crux et uexilla geruntur. Quasi duo exercitus sequuntur, dum hinc inde ordinatim cantantes gradiuntur. Inter quos uadunt magistri et precentores, quasi cohortium ductores ac belli incitatores. Sequuntur priores, quasi exercitus duces atque agminum ordinatores.



CAP. LXXIII.---Quod episcopus spiritualiter agat uicem imperatoris.

Procedit pontifex cum baculo, quasi imperator cum sceptro. Ante pontificem portantur sancta, sicut ante regem imperialia. Ante archiepiscopum crux portatur, sicut ante imperatorem gestatur; qui pallio decoratur, sicut rex corona perornatur. Comitatur  turba plebis, quasi exercitus pedestris. Cum de basilica procedunt quasi de regia urbe turme proruunt. Cum ad aliam ecclesiam procedimus, quasi ad castellum expugnandum pergimus: quod cum cantu intrabimus, quasi in dedicationem accipimus et inde auxiliarios nobis accimus; cum uero ad monasterium redimus, quasi ad locum certaminis tendimus. Scrinium cum reliquiis portamus contra demones, sicut filii Isrel portauerunt arcam Dei contra Philistiim hostes. Cum ecclesiam intramus, quasi ad stationem peruenimus. Cum campane sonantur quasi per classica milites ad prelium incitantur. Quasi uero acies ad pugnam ordinantur, dum utrimque in choro locantur. Qui crucem cum uexillo coram archiepiscopo tenet, est signifer, qui  uexillum coram imperatore in pugna fert.



CAP. LXXIu.---Quod cantor sit signifer et tubicina.

Cantor qui cantum inchoat, est tubicen qui signum ad pugnam dat. Precentores qui chorum utrinque regunt, sunt duces qui agmina ad pugnam instruunt. Cantores capita piliolis tegunt, baculos uel tabulas manibus gerunt; quia preliantes caput galeis tegunt, armis bellicis se protegunt.



CAP. LXXu.---De bello spirituali.

Bellum cum tubarum clangore et turbarum clamore committitur; et nostrum spirituale bellum cum campanarum compulsatione, et cleri cantatione incipitur. Geritur namque bellum non contra carnem, et sanguinem; sed aduersus principes, et potestates, aduersus rectores tenebrarum harum, contra  spiritalia nequitie in celestibus . Quasi ergo strenui milites pugnant, dum totis uiribus utrinque cantant. Ignea tela concupiscentie nequissimi hostes immittunt, que fortes uiri fortiter scuto fidei repellunt, hostes uitiorum acriter insistentes gladio uerbi Dei prosternunt.



CAP. LXXuI.---Quod cantores uicem ducum agant.

Cantores manu et uoce alios ad harmoniam incitant, quia et ducere alios manibus pugnando, et uoce hortando ad certamen instigant. Interim stat pontifex ad altare, et pro laborantibus orationem recitat, sicut et Moyses in monte pro pugnantibus orabat .



CAP. LXXuII.---De cantore, quod uicem preconis agat.


Lector qui Epistolam recitat, est preco qui edicta imperatoris per castra predicat. Meliores uoces ad Graduale uel Alleluia cantandum eliguntur, et fortiores manu ad duellum producuntur. Iam deficientibus in cantu, alii succurrunt; ita multum laborantibus in prelio, alii constantes corde subueniunt. Deinde sequentiam cum uoce et organis iubilant; quia uictoriam cum plausu et cantu celebrant. Diaconus qui Euangelium in alto recitat, est preco qui peracto bello agmina dispersa cum tuba conuocat. Quod episcopus populum exhortando alloquitur, significat quod imperator uictores laudando  affatur. Quod tunc oblationes offeruntur, significat quod spolia uictoribus coram imperatore diuiduntur. Cantus offertorii, est laus quam offerunt imperatori.



CAP. LXXuIII.---De Dauia cum Christo et Goliath cum diabolo comparatis.

Multiplici itaque hoste, ab Iesu, qui et Iosue, superato, et uictori populo ob pacis abundantiam negligentia resoluto, rursus Philistei aduersus Isrel conueniunt, crudele bellum indicitur. Ex quibus Goliath procedit, duellum petit. Cui Dauid cum pastorali pera occurrit funda, et lapide cum deiecit, proprio mucrone perfodit. Populus autem liberatus, pro uictoria Deo immolat uictimam, pro gratiarum actione laudes iubilat. Dauid Hierusalem uenienti  turba populorum obuiam ruit, saluatorem populi hymnis excepit. Sic quoque uitiis a Christiano populo superatis, denuo consurgit, negligenti anime acrius bellum infertur. Ex quibus gigas Goliath, scilicet diabolus, procedit, duellum petit, dum quemlibet Christianum ad singularia uitia allicit. Cui fortis animus cum sacra Scriptura, ut Dauid, cum mulcro lactis  occurrit funda, et lapide, deiecit: dum per humanitatem Christi que sitienti populo erat petra, et credentibus populis lapis angularis eum deuincit, proprio ense prostratum iugulat, dum hostem malignum fragili carne superat.



CAP. LXXIX.---Mysterium.

Cum ergo a subdiacono, et aliis sacrificium instituitur,  quasi Dauid a Saul et populo armis induitur . Cum oblationes super altare ponuntur, quasi arma Dauid deponuntur. Porro cum pontifex ad altare uenit, quasi Dauid aduersus Philisteum procedit. Per calicem mulctrale accipitur, per corporale funda, per oblatam petra intelligitur. Prefatio que cantatur, fuit clamor quo pugil gigas ad duellum prouocabatur, per Canonis deprecationem, intelligimus populi orationem. Sacerdotis inclinatio, est funde lapide imposito rotatio. Panis eleuatio est lapidis iactatio. Ubi denuo inclinatur, significat quod hostis prosternitur. Ubi autem diaconus ad sacerdotem uenit, et calicem cum eo eleuans deponit, designat quod Dauid ad prostratum  cucurrit, extracto gladio caput abstulit. Deinde data pace populus communicat quia accepta per Dauid pace populus Deo sacrificans participat. Cantus in communione, est laus populi pro uictorie exsultatione. Oratio et benedictio que sequitur, est tropheum quo Dauid a populo Ierusalem ueniens excipiebatur. His peractis, populus ad propria remeat, quia populus tunc post uictoriam cum gaudio ad propria repedabat.



CAP. LXXX.---Item de missa et de iudicio.

Missa enim quoddam iudicium imitatur, unde et Canon actio uocatur. Actio autem est causa que in publico conuentu coram iudicibus agitur, quia in  missa causa populi cum Deo iudice agitur. Cum campana sonatur, quasi populus ad placitum per preconem conuocatur. Nempe oratorium est quasi pretorium in quo iudex Deus pro tribunali sedere creditur, cui populus reus sistitur. Diabolus est accusator, sacerdos defensor. Quia ergo accusatione diaboli, et reatu populi iudex offenditur, sacerdos qui causam populi suscepit duellum subire compellitur, quatenus delatoris fallacia refutetur, populi innocentia comprobetur, iudicis ira placetur. Mox spiritualibus armis induitur, cum aduersario congreditur, et populus anxius eripitur.



CAP. LXXXI.---De pugna Philistei.

Hoc ut dictum est in figura precesserat, quando Dauid cum Goliath congressus populum a tyrannide  eius eruerat , quia et Christus cum diabolo duellum subierat et populum oppressum ab eo eripiebat. Philisthim namque Isrel impugnabat, et demonum caterua humanum genus uexabat; hostes contra populum Dei aciem direxerant, et demones contra iustos tyrannos incitauerant; hostes se uallo munierant, et demones per philosophos et petas errores firmauerant. Goliath agminibus Dei exprobrabat, et diabolus cultoribus Dei per idololatriam insultabat. Dauid a patre suo ad pugnam mittitur, et Christus a Patre in mundum ad certamen dirigitur. Dauid oues pauit, et Christus innocens ad pascua uite congregauit. Dauid ursum uel leonem superauit, et Christus diabolum se tentantem superauit. Dauid ouibus derelictis ad locum certaminis  tendit, et Christus a discipulis derelictus ad conciliabula hostium uenit. ueniente Dauid clamor in castris oritur, et Christo inter Iudeos ueniente clamor reus est mortis exoritur. Dauid a militibus armis Saul induitur, moxque eisdem exuitur , et Christus a militibus uestibus Pilati, scilicet purpura et Chlamide coccinea induitur, moxque eisdem exuitur. Dauid contra Philisteum baculum portauit, et Christus crucem contra diabolum baiulauit. Dauid mulctrum, et Christus accepit uas aceto plenum. Hostis funda et lapide prosternitur, et diabolus Christi carne uincitur, Per fundam quippe, Christi caro; per lapidem, eius anima, per Dauid, deitas intelligitur. Petra itaque de funda excussa frontem superbi  penetrat, quia anima Christi, de carne tormentis excussa, regnum tyranni penetrans infernum spoliat. Proprio ense uictum iugulat, quia per mortem auctorem mortis uicit. Reuerso Dauid populus letatur, et Christo ab inferis regresso populus fidelium congratulatur. Dauid Ierusalem ueniens a turbis cum cantu excipitur, et Christus ab Ierusalem celos ascensurus ab angelis hymnologis laudibus suscipitur.



CAP. LXXXII.---De armis sacerdotis.

Sacerdos itaque pugil noster cum hoste populi congressurus, armis munitur spiritualibus, quia pugnaturus est contra spiritualia nequitie in celestibus . Denique sandaliis se pro ocreis induit, caput humerali pro galea tegit, totum corpus alba pro lorica uestit. Cum stolam collo circumdat,  quasi hastam ad resistendum uibrat. Cingulo pro arcu se cingit, sub cingulum pro pharetra sibi appendit. Casula pro clypeo protegitur, manipulo pro pugili clauo utitur. Porro libro, in quo est uerbum Dei pro gladio armatur, per confessionem diaboli Domino renuntiatur, sicque hostis ad singulare certamen prouocatur, quasi enim totis uiribus pugnat, dum cantum et orationes et reliqua contra diabolum recitat. Dum ad Euangelium casulam super humerum proiicit, quasi gladium arripit. Dum legitur Euangelium quasi ense petit diabolum.



CAP. LXXXIII.---De tragediis.

Sciendum quod hi qui tragedias in theatris recitabant, actus pugnantium gestibus populo representabant. Sic tragicus noster pugnam Christi populo  Christiano in theatro Ecclesie gestibus suis representat, eique uictoriam redemptionis sue inculcat. Itaque cum presbyter Orate dicit, Christum pro nobis in agonia positum exprimit, cum apostolos orare monuit. Per secretum silentium, significat Christum uelut agnum sine uoce ad uictimam ductum. Per manuum expansionem, designat Christi in cruce extensionem. Per cantum prefationis, exprimit clamorem Christi in cruce pendentis. Decem namque psalmos, scilicet a Deus meus respice usque In manus tuas commendo spiritum meum cantauit, et sic exspirauit. Per Canonis secretum innuit Sabbati silentium. Per pacem, et communicationem designat pacem datam post Christi resurrectionem et gaudii communicationem. Confecto sacramento, pax et communio  populo a sacerdote datur, quia accusatore nostro ab agonotheta nostro per duellum prostrato, pax a iudice populo denuntiatur, ad conuiuium inuitatur. Deinde ad propria redire cum gaudio per Ite missa est imperatur. Qui gratias Deo iubilat et gaudens domum remeat.



CAP. LXXXIu.---Item de missa et de septem »Dominus uobiscum,« septemque donis S. Spiritus et de mysterio misse.

Missa legatio dicitur. Totum tempus, quo Christus mundum intrauit usque quo Ecclesia celum intrabit, est tempus legationis; et tunc Christi legatio finietur, cum sponsa Christi ab ista Babylonia, in supernam Hierusalem ducetur. Quod tempus septem interstitiis distinguitur, significat quod legatio  septem donis Spiritus sancti perficitur. Unde et ad missam septem uicibus Dominus uobiscum dicitur, quia mysterium misse septem donis Spiritus sancti peragitur. Primo post introitum Dominus uobiscum dicitur. Introitus significat ingressum Christi in hunc mundum, quo sua incarnatione saluauit genus humanum. Cantus, enim introitus, est gaudium et angelorum et hominum, quod in eius natiuitate habuerunt. Primum donum Spiritus sancti est sapientia; quando Dei sapientia uenit incarnata. Oratio que sequitur, significat nostram reconciliationem per eum; Lectio autem significat doctrinam uel exemplum, quod prebuit in baptismate. Graduale, ieiunium uel tentationem eius, Alleluia; ministerium angelorum quo ministrabant ei. Secundo  dicitur Dominus uobiscum ante Euangelium quo mundum saluauit sua predicatione; Euangelium enim significat tempus predicationis Christi. Secundum donum est spiritus intellectus, quia tunc docuit homines intelligere spiritualia. Tertio dicitur ante Offertorium Dominus uobiscum: est illud tempus quo iuit Hierosolymam pati, et saluauit turbam sibi cum palmis obuiam. Cantus Offertorii significat laudem illius populi. Unde et in eadem significatione solet adhuc populus ad Offertorium sacrificare. Tertium donum est spiritus consilii, quia tunc consilium Dei aperuit propter quod uenit, scilicet homines redimere sua passione. Silentium quod sequitur est illud tempus quo Christus in Hierusalem usque ad passionem, que sexta die statim contigit, quasi  Pasche agnus inclusus mansit. Quarto dicitur Dominus uobiscum in Prefatione, expansis manibus: significat illud tempus quo Christus pependit in cruce extensus. Quartum donum est spiritus fortitudinis, quia tunc expugnauit diabolum. Quod prefatio alta uoce dicitur, significat decem psalmos quos ipse in cruce clamauit, scilicet a Deus Deus meus respice usque In manus tuas commendo spiritum meum, uel significat strepitum qui circa crucem fiebat turbatis celestibus et terrestribus. Silentium Canonis quod sequitur, fuit illud tempus, quod post mortem eius sui in timore et tremore fuerunt absconditi. Quinto dicitur Pax uobis pro Dominus uobiscum. est illud tempus quo Christus surrexit, et suos his uerbis salutauit. Quintum donum est spiritus  scientie, quia tunc aperuit illis sensum ut intelligerent Scripturas. Cantus qui sequitur, est gaudium quod habuerunt usque ad eius ascensum. Sexto Dominus uobiscum post communionem dicitur, est illud tempus, quo Christus, et homines derelinquens, et angelos sibi obuiantes, ascendens salutauit. Sextum donum, est spiritus pietatis, quia maxima pietas fuit quod humanam naturam super astra uexit. Oratio que sequitur, est hoc quod interpellat Patrem nunc pro nobis. Septimum Dominus uobiscum in fine misse dicitur, significat illud tempus, quo Christus in fine mundi ueniens, sanctos sibi ad iudicium obuiantes salutabit. Septimum donum est spiritus timoris, quia tunc angeli contremiscent.  Sequitur Ite missa est, hoc est ad sinistros: Ite, maligni, in ignem eternum . Benedictio uero que sequitur est a dextris: uenite, benedicti Patris mei .



CAP. LXXXu.---Rabanus Maurus de missa.

Que celebrantur in officio misse ante lectum Euangelium, respicientia sunt ad primum aduentum Domini, usque ad illud tempus quando properabat in Ierusalem passurus. Introitus uero, ad chorum prophetarum respicit, quando, ut Augustinus dicit: »Moyses minister fuit ueteris Testamenti, prophete Noui.« Kyrie, eleison ad eos prophetas respicit qui circa aduentum Domini erant. Gloria in excelsis, ad cetum angelorum, quia gaudium natiuitatis Christi pastoribus annuntiatur. Prima  Collecta ad hoc respicit quod Dominus circa duodecimum annum egit, cum in medio doctorum audiens eos et interrogans sedit . Epistola ad predicationem Ioannis pertinet. Responsorium ad beneuolentiam apostolorum, quod uocati a Domino, secuti ad suam predicationem usque ad predictum tempus. Deinceps uero quod agitur in officio misse ad illud tempus respicit, quod est a Dominica quando pueri obuiauerunt ei usque ad ascensionem eius, siue Pentecosten. Oratio uero quam presbyter dicit a Secreta usque Nobis quoque, hanc orationem designat, quam iehsu exercebat in monte Oliueti. Illud quod sequitur significat tempus, quando Dominus in sepulcro iacuit. Et quando panis in uinum mittitur, animam Domini ad corpus redire demonstrat.  Quod postea celebratur, significat illas salutationes quas Christus fecit discipulis suis. Fractio oblatarum, illam significat fractionem quam duobus fecit Dominus in Emmaus .



CAP. LXXXuI.---Nunc dicendum unde missa exordium sumpserit et quis eam auxerit; item de missa.

Missam in primis Dominus iehsu, sacerdos secundum ordinem Melchisedech, instituit, quando ex pane et uino corpus et sanguinem suum fecit, et in memoriam sui, suis celebrare hec precepit; hanc apostoli auxerunt, dum super panem et uinum uerba que Dominus dixit, et Dominicam orationem dixerunt . Deinde successores illorum Epistolas, et Euangelia legi statuerunt, alii cantum,  et alii alia adiecerunt, qui decorem domus Domini dilexerunt .



CAP. LXXXuII.---De Introitu ceterisque misse partibus: a quibus primum sint institute.

Celestinus itaque papa psalmos ad Introitum misse cantari instituit. De quibus Gregorius papa postea Antiphonas ad introitum misse modulando composuit. Unde adhuc primus uersus eiusdem psalmi ad Introitum cantatur, qui olim totus ad Introitum cantabatur. Gloria Patri, Nicena synodus composuit, sed Damasus papa ad missam cantari instituit. Gloria in excelsis Deo, quod angelicus chorus in primis cecinit, sed Hilarius episcopus Pictauiensis ab illo loco Laudamus te, usque in finem composuit; Telesphorus autem papa ad missam cantari constituit.  Symmachus uero papa in festis tantum cantari statuit. Dominus uobiscum, de ueteri Testamento, scilicet de libro Ruth, est sumptum. Pax uobis, de Nouo, id est de Euangelio, est acceptum. Et cum spiritu tuo, de Epistolis Pauli. Amen, uero de Apocalypsi. Que apostolicus ordo tradente Domino dici docuit, et Clemens papa, uel Anacletus papa ad missam dici constituit. Orationes Ambrosius episcopus constituit. Sed Gelasins papa auxit, et ad missam dici instituit.



CAP. LXXXuIII.---De Epistola et Euangelio.

Epistolam et Euangelium Alexander papa legi ad missam constituit. Hieronymus autem presbyter Lectionarium, et Euangeliarium ut hodie habet Ecclesia  collegit. Sed Damasus papa, ut nunc moris est, legi censuit. Graduale, et Alleluia Ambrosius composuit: sed Gregorius papa ad missam cantari instituit. Qui etiam in festiuis diebus Neumam, que iubilum dicitur iubilare statuit. Sed abbas Nokkerus de Sancto Gallo sequentias pro Neumis composuit: quas Nicolaus papa ad missam cantari concessit. Anastasius papa decreuit ut dum Euangelium legitur nullus sedeat. Credo in unum Deum, Constantinopolitana synodus composuit. Sed Damasus papa ad missam cantari instituit. Offertorium Gregorius papa composuit et ad missam cantari statuit.



CAP. LXXXIX.---De uestibus et calicibus.

Apostoli et eorum successores in quotidianis uestibus, et ligneis calicibus missas celebrauerunt.  Sed Clemens, tradente Petro apostolo, usum sacrarum uestium ex lege sumpsit, et Stephanus papa in sacris uestibus missas celebrari constituit. Zepherinus autem papa uitreis; Urbanus uero papa et martyr aureis uel argenteis calicibus, et patenis offerri instituit. Alexander papa panem et uinum tantum offerri statuit, sicut et Dominus instituit, et aquam admisceri censuit, sicut et apostolica traditio docuit. Syluester papa lineo corporali offerri statuit, sicut et Ioseph Dominicum corpus in sindonem mundum inuoluit . Orate pro me peccatore, Leo papa dici statuit. Hic et prefationes composuit. Sursum corda, de Ieremia; Gratias agamus Domino Deo nostro, de Apostolo est sumptum. Prefationes Dionysius Areopagita putatur  composuisse, sed Gelasius papa ad missam cantari instituit: Sanctus, sanctus sanctus. Sixtus papa dimidium de Isaia, dimidium de Euangelio composuit et ad missam cantari statuit.



CAP. XC.---De Canone.

Canonem Gelasius papa composuit. Sed Gregorius papa capitulum, diesque nostros intermiscuit. Leo papa sanctum sacrificium, immaculatam hostiam apposuit. Pater noster, Dominus quidem docuit; sed Mattheus composuit; Gregorius uero papa ad missam cantari censuit, sicut apostolica doctrina tradidit. Hic etiam precedens capitulum, Oremus, preceptis salutaribus moniti, et sequens, Libera nos, Domine, addidit. Benedictionem episcopalem, Martialis episcopus, apostolorum discipulus, et magisterio  apostolorum tradidit, quorum proprium studium Dei seruitium auxit. Ambrosius dicere cepit, mosque ex eo usque conualuit. Apostolicus autem hanc tantum que finita missa dicitur dicit, Pax Domini sit semper uobiscum; Innocentius papa dici constituit, et pacem dari constituit. Agnus Dei Sergius papa composuit, et ad missam cantari instituit. Iulius papa intinctionem corporis Domini in sanguinem prohibuit, et Gelasius papa illum excommunicauit qui corpus Domini acceperit et sanguinem non sumpserit. Communionem Gregorius papa composuit, et ad missam cantari instituit. Ite, missa est, de ueteri Testamento sumptum est, ut scilicet Pharao populum de Aegypto ire iussit, siue ubi Cyrus  populum a Babylonia ire precepit. Sciendum quod ab hoc, Ite, missa est, nomen accepit. Benedicamus Domino acceptum est de psalterio. Deo gratias de Apostolo, sed hec dici constituit papa Leo. Ex his omnibus Gregorius papa missam ordinasse traditur, ut hodie per Ecclesiam traditur.



CAP. XCI.---De misse officiorum nominibus.

His subnectendum unde singula dicuntur. Officium quasi officium dicitur. Missa quasi transmissio dicitur; quia in hoc officio catechumeni, excommunicati, penitentes, foris Ecclesiam mittuntur. Introitus ab introitu sacerdotis dicitur, eo quod sacerdote ad altare intreunte, a choro canitur. Introitum ideo canimus, quia Christum in sacerdote nos suscipere significamus. Gloria Patri ideo canimus,  quia Trinitatem nos adorare innotescimus



CAP. XCII.---De Kyrie, eleison.

Kyrie eleison dicitur, Domine, miserere; Christe eleison dicitur, Christe, miserere; ymas, nobis. Hoc ideo Grece canitur, quia missa tribus linguis, Hebraica, Greca et Latina cantari precipitur; sicut et titulus in passione Domini scriptus fuisse legitur: Hebraicum quippe est Alleluia, Osanna, et Amen; Grecum uero Kyrie, eleison et Christe, eleison; Latinum reliquum officium. Kyrie, eleison ter ideo dicitur, quia Trinitas adoratur, que a prioribus ante diluuium, a Patriarchis ante legem, a prophetis sub lege ueneratur. Christe eleison ideo ter cantatur; quia Christus in Patre et Spiritu sancto adoratur, qui Patris uoluntate, Spiritu sancto cooperante,  salutem nostram operatur. Item Kyrie eleison ter repetitur, quia Pater, Filius et Spiritus sanctus, ab angelis, a spiritibus iustorum, ab hominibus colitur. Ideo et Kyrie, eleison cantatur, ut subsequens oratio sacerdotis exaudiatur.



CAP. XCIII.---Quid Gloria in excelsis.

Gloria in excelsis solus sacerdos incipit, et chorus simul concinit; quia et solus angelus hoc incepit, et militia celestis exercitus simul concinuit. Quod dum incipit ad Orientem se conuertit; quia angelicus chorus hec ad Orientem Bethlehem apud turrim Adiezer cecinit. Per Pax uobiscum, uel Dominus uobiscum, populum salutat, sicut Dominus ingressu suo mundum salutauit. Presbyter cum salutatione ueteris Testamenti, et episcopus cum salutatione  Noui Testamenti salutat populum; quia dignius est Nouum quam uetus Testamentum. Populus autem Dominum cum Spiritu eius esse orat, ut cum spiritu et mente orare admoneat. Ore orat, qui tantum uerba pronuntiat. Ore et spiritu orat, qui uerba per interpretationem discernit, que ore pronuntiat. Spiritu et mente orat, qui uerba que dicit, Domini et celestia intendit. Non oro sed Oremus dicit, quia uocem totius Ecclesie exprimit.



CAP. XCIu.---De oratione.

Oratio ab orando uocatur; quia in ea populo et corporis et anime presentia et futura bona orantur. Collecta ideo dicitur; quia sub ea populus in unum colligitur. Hec est autem differentia inter orationem,  et collectam, quod hec oratio uocatur, quod ad missam dicitur; hec autem Collecta, quod ad processionem in statione super populum dicitur. Hec et missa dicitur; quia in ea oratio populi per sacerdotem ad Dominum mittitur: hanc in dextra parte altaris ideo dicimus; quia cum dextris in iudicio statui oramus. Omnes orationes ad Deum Patrem dirigimus, et per Dominum nostrum Iesum Christum in Spiritu sancto concludimus, quia cuncta iuste petita a Patre per Filium in unitate Spiritus sancti dari credimus. Per eum qui uenturus est, nonnisi in exorcismis dicimus, in quibus diabolum per uenturum iudicium adiuramus.



CAP. XCu.---De situ orationis. Tribus de causis ad Orientem cum oramus nos uertimus.

 Una est, quia in Oriente est patria nostra, scilicet paradisus, unde expulsos nos dolemus. Orantes ergo contra paradisum nos uertimus, quia reditum illius petimus. Alia est, quia in Oriente surgit corpus celi et lux diei. Ad Orientem itaque nos uertimus, quia Christum, qui est oriens et lux uera, nos adorare significamus, cuius debemus esse celi, ut eius lux in nobis uelit oriri. Tertia est, quia in Oriente sol oritur, per quem Christus sol iustitie exprimitur. Ab hoc promissum habemus, quod in resurrectione ut sol fulgeamus. In oratione ergo contra ortum solis uertimus nos, ut solem angelorum nos adorare intelligamus, et ut ad memoriam nostre gloriam resurrectionis reuocemus, cum solem, quem in Occidente quasi mori conspeximus, tanta gloria  resurgere in Oriente uidemus.



CAP. XCuI.---Quid Epistola.

Lectio dicitur a legendo. Epistola dicitur quasi missa. Epistello, et stello dicitur mitto; quia, sicut prophetie super legem, ita epistole misse sunt super Euangelium. Hanc ideo legimus, quia uiam nobis per eam ad Christum facimus. Graduale a gradibus dicitur, quia in gradibus canitur. Hoc etiam Responsum uocatur, quia choro cantante, ab uno uersus respondetur, et illo uersum cantante, a choro respondetur. uersus ideo dicitur, quia ad inceptionem reuertitur. Alleluia dicitur laudate Dominum. Alleluia, laudate, in decem Dei nominibus unum ponitur, quod Dominus dicitur. Huius cantus uersus ideo dicitur, quia iterum ad Alleluia reuertitur.  Sequentia ideo dicitur, quia neumam iubili sequitur. Tractus a trahendo dicitur, quia trahendo, id est tractim canitur. Graduale ideo cantamus, quia de uirtute in uirtutem gradatim ire debemus. Alleluia ideo canimus, quia ad gaudium angelorum tendimus. Sequentia ideo iubilamus, quia faciem Domini in iubilo uidebimus. Tractum ideo canimus, quia per laborem illuc perueniemus. Euangelium ideo legimus, quia per eius doctrinam gaudia percepturi sumus.



CAP. XCuII.---De Euangelio.

Euangelium dicitur bonum nuntium. Eu bonum, angelon dicitur nuntium. Nuntium enim uitam post mortem, requiem post laborem, regnum post seruitium.  Sequentia ideo dicitur, quia precedentia nuntii sequuntur. Ideo et initium Euangelii dicitur, quia ibi liber Euangelii incipitur. Ubi post Euangelium Oremus dicitur, apud Grecos oratio sequitur. Offertorium dicitur quasi offerentium canticum. Hoc ideo cantamus, quia nos ipsos in sacrificium Deo offerre debemus. Sacerdotes lauant manus, id est, opera per lacrymas compunctionis. Hic liber in sinistra parte ponitur, ut expeditior ad suscipiendum sacrificium reddatur. Et quia per sinistram tristitia designatur, que tunc in passione Christi representatur.



CAP. XCuIII.---De sacrificio.

Sacrificium quasi sacrum factum. Immolatio dicitur quia in mola altaris terebatur. Hostia dicitur, quia ante ostium ad pugnam offerebatur. uictima  dicitur, quia pro uictoria sacrificabatur. Holocaustum totum incensum dicitur. Totum enim in altari incendebatur. Sacramentum dicitur quasi sacrum iuramentum. Secreta dicitur, quia secreto dicitur. Cum sacrificium super crucem in altari cum schismate a pontifice factum ponitur, quasi corpus Christi cruci affigitur.



CAP. XCIX.---De sacrificio panis et uini.

Pan omne dicitur. Ideo hic offertur, quia omnis salus anime et corporis in eo percipitur. uinum quasi a uite natum dicitur. Hoc ideo offertur, ut sicut palmites uiti, ita Christo inseramur. Aqua ab equalitate dicitur, hec ideo sacrificio admiscetur, ut ex aqua renati fonte uite satiemur, et angelis cequemur. Per omnia secula seculorum dicuntur,  quia se sequuntur: aliis enim decedentibus alia succedunt. Amen dicitur, uerum per hoc totum sacramentum confirmatur, quia per hoc et seculum creatur. Dicitur enim fiat, quo uerbo usus est Deus in creatione mundi, quando dixit: Fiat lux, etc. Ipse quoque Filius Dei Amen cognominatur, ut in Apocalypsi dicitur, hec dicit Amen, testis fidelis . Dominus uobiscum ideo hic dicimus, quia regem celorum presentem populo innotescimus. Sursum corda ideo dicimus, quia angelorum exercitum aduentare non dubitamus. Huic enim sacrificio aderunt, et nostra uota suscipientes ad Dominum perferunt. Gratias agamus Domino Deo nostro ideo dicimus, quia ei pro omnibus beneficiis grates reddimus. Nihil autem sine causa rationalis  significationis fit in isto sacramento.



CAP. C.---De et et illius cruce + .

Ideoque et forma huius littere T et X non fit absque magno sacramento. Significat quippe duas substantias in Christo. Ex una quidem parte operitur, ex altera tegitur; adnectitur, est Christi humanitas, que a parte matris inchoatur, et diuinitati copulatur per O quod circuloso orbe undique clauditur, est Christi diuinitas, que nec initio aperitur, nec in fine terminatur. Apex quoque littere in modum crucis + coniungitur, est sancta crux, per quam humana diuinis sociantur.



CAP. CI.---De prefatione.

Prefatio dicitur prelocutio scilicet sequentis Canonis.  Hec etiam dicitur preparatio, quia mentes nostras ad mysterium Christi preparat. In hac ideo ordines angelorum commemoramus, quia frequentiam supernorum ciuium adesse demonstramus. Maiestas dicitur quasi maior potestas. Celum  dicitur quasi casa elios, id est solis. Seraphin per n, sunt plures angeli; seraphim per m, unus.



CAP. CII.---Quare dicatur Sanctus.

Sanctus ideo cum angelis cantamus, quia terrena celestibus coniungi per hoc sacrificium clamamus. Sanctus dicitur  sanguine tactus uel auctus. Dominus dans minus. Deus delens scelus. Sabaoth exercituum, scilicet rex exercitus angelorum. Osanna dicitur saluifica, id est, salua nos habitans in  excelsis.



CAP. CIII.---De Canone.

Canon dicitur regula, quia per eum regulariter fit sacramentorum confectio. Hic etiam actio dicitur, quia causa populi in eo cum Deo agitur. Hic ob tres causas sub silentio dicitur. Una est, quia cum Deo loquimur, cui non ore sed corde clamare precipimur. Ideo autem uerba dicimus, ut sciamus quid intendere uel petere debeamus. Secunda est, ne populus tam prolixa declamatione attediatus [pro tedio affectus] abscedat, uel sacerdos tam longo clamore uoce deficiat. Tertia est, ne tam sancta uerba tanti mysterii uilescant, dum ea uulgus per quotidianum usum sciens in inconuenientibus locis dicat. Unde fertur, dum Canon primitus publice  quotidie recitaretur, ab omnibus per usum sciretur, et cum eum pastores in agro super panem et uinum dicerent, repente carnem et sanguinem ante se inuenirent, atque inde diuinitus percussi interirent. Unde synodali decreto sub anathemate est preceptum, ut nullus canonem dicat nisi in libro, et in sacris uestibus, et nisi super altare et super sacrificium, et ut nullus hoc sacrificium nisi in aureis uel argenteis uasis offerat; cum hec omnes habere nequeant et ideo incongruum non faciunt qui hic in libris crucifixum ideo depingunt, quia per illud passio Christi oculis cordis ingeritur.

Te igitur, ideo dicit, quia Dominum quasi presentem aspicit. Ideo autem per litteram T incipit,  quia hec formam crucis exprimit. Clemens dicitur, quasi clara mens, dum homo timet, turbescit; dum Dominum propitium sentit, mens ei clarescit. Hec + dona, quantum ad panem, in quo aqua et farina. Hec + munera, quantum ad uinum, in quo aqua et uinum. Hec sancta + sacrificia, ad utrumque: illibata, id est sine labe. Agnus enim paschalis debuit esse immaculatus, et absque macula peccati fuit Christus. Ecclesia dicitur conuocatio, quia non timore sed amore Spiritus sancti in unam fidem conuocatur. Catholica dicitur uniuersalis, quia hec religio per totum mundum seruatur. Papa dicitur pater patrum. Orthodoxus dicitur recte glorians  , scilicet  in recta fide existens. Memento, Domine, famulorum, hic possumus nominare quos uolumus. Pro fidelibus tantum offertur, sicut dicitur: Quorum tibi fides cognita est.



CAP. CIu.---De duodecim apostolis et de sancta Maria.

Communicantes. Ideo sancta Dei genitrix uirgo Maria hic nominatur, quia hoc sacrificium de ea mundo generatur. Ideo autem duodecim apostoli nominantur, quia illorum doctrina et sanguine hec sacramenta affirmantur: pro testimonio namque huius sacrificii Petrus et Andreas et Philippus sunt crucifixi, Paulus et Iacobus, Mattheus et Bartholomeus decollati, Iacobus, Simon et Thadeus enecati, Ioannes ueneno et exsilio excruciatus, Thomas  transfossus.



CAP. Cu.---De duodecim nominibus martyrum.

Deinde duodecim martyrum nomina recitantur, quorum cruciatu hoc sacrificium commendatur. Ex quibus quidam summi pontifices, quidam episcopi, quidam diaconi, quidam laici exstiterunt, quia omnis gradus, omnesque ordines huic sacramento testimonium prebuerunt. Linus quippe et Cletus, Clemens, Sixtus, Cornelius, Romani pontifices, Cyprianus Carthaginiensis archiepiscopus, Laurentius archidiaconus, Chrysogonus, Ioannes et Paulus milites, Cosmas et Damianus medici fuerunt, qui omnes pro Christi nostri sacrificio sanguinem fuderunt.

Quam oblationem tu Deus, in omnibus, quesumus, Bene + dictam, id est materiam hanc terrenam sicut  Adam de terra formatam Spiritu sancto benedicendo repleas. A + scriptam, id est ad formam Filii tui signatam diuinitati ascribas. Ra + tam, id est ueritate firmam facias in fide nostra. Rationabilem, proque deuotione nostra facias acceptabilem.

Pridie, id est priori die. Hoc est corpus meum. Sicut uerbo Domini ex nichilo factus est mundus, ita per uerba Domini hec species rerum mutatur uere in Domini corpus.



CAP. CuI.---De calice.

Hunc preclarum calicem. Idem calix est in mysterio, quem Christus in manibus tenuit, quamuis in materia metalli alius sit. Aeterni Testamenti. Testamentum illa Scriptura uocatur, per quam mortui  hereditas uiuis confirmatur. Nouum et eternum testamentum est nobis Christi sanguine scriptum, per cuius mortem celeste regnum in hereditate est firmatum. Mysterium uocatur ubi aliud uidetur, et aliud intelligitur. Species panis et uini cernitur, corpus Christi et sanguis creditur. Hostiam + puram, quantum ad corpus, hostiam + sanctam, quantum ad sanguinem, hostiam + immaculatam ad utrumque pertinet. Aliter: Hostiam + puram, scilicet ab aliis hostiis separatam. Hostiam + sanctam, id est, nos sanctificantem. Hostiam + immaculatam, id est a maculis emundantem. Panem + sanctum uite eterne, scilicet quo pasti eterni efficiamur, et calicem salutis  perpetue, uidelicet cuius gustu eternam salutem consequamur. Iusti Abel. Ideo hic mentio Abel fit, quia ipse hoc sacrificium suo agno pretulit, et ipse innocens ut Christus occubuit . Triginta namque annorum occiditur, sic Christus triginta annorum crucifigitur. Sacrificium patriarche nostri Abrahe. Patriarcha dicitur summus Pater. Hic figuram Dei habuit, qui Filium suum pro nobis, ut ille Isaac, obtulit . Aries immolatur, et Isaac euadit; et caro Christi pro nobis sacrificatur, diuinitas uero illesa existit. Summus sacerdos tuus Melchisedech, quod sonat rex iustitie. Hic sine patre, sine matre, assimilatur Filio Dei , qui in celis matrem non habuit; in terris patre caruit. Hic rex iustitie existit, quia iustos remunerabit,  iniustos iuste damnabit. Melchisedech sacrificium Christi pane et uino expressit; que Christus in sacramentum corporis et sanguinis sui transtulit. Ideo in hoc loco horum sacrificia recitantur, quia protinus per inclinationem sacerdotis mors Christi commemoratur, que per hec prefigurabatur.

Iube hec perferri per manus sancti angeli in sublime altare. Angelus dicitur nuntius. Christus magni consilii Angelus exstitit, dum consilio Patris per Filium hunc mundum redimi nuntiauit. Sublime altare in conspectu Dei, est Christus in dextera Dei. Super quod altare Ecclesia hostias spirituales immolat, et super quod Deus uota fidelium et sacrificium iustitie acceptat. Hic angelus hec sacramenta in sublime altare fert, dum interpellans pro nobis uultui Dei  apparet . Qui ex hoc altari, scilicet Christo, participantur, omni benedictione celesti et gratia replebuntur.



CAP. CuII.---De nominibus.

Memento, Domine, famulorum. Hic poteris quosuis nominare sed non in Dominica die. Nomina uiuorum in libro scribebantur, que ad altare infra canonem recitabantur, et hic liber uiuentium uocabatur. Similiter hic nomina defunctorum de libro recitabantur, sed hoc Dominicis diebus intermittebatur, quia a quibusdam anime ob resurrectionem Dominicam requiem habere credebantur. Cum apostolis et martyribus, cum Ioanne. Quidam Ioannem Baptistam uolunt intelligi, quidam Marcum, qui et Ioannes  dictus legitur: qui magis hic intelligitur. Octo martyres et septem uirgines hic ponuntur, quorum sanguine hoc sacramentum approbatur, quia per hoc sacrificium in septem donis Spiritus sancti ad octo beatitudines peruenitur.



CAP. CuIII.---De ordinibus.

Diuersi ordines et sexus hic introducuntur, quia per omnes ordines et sexus hoc sacramentum confirmatur: ex euangelistis quippe Ioannes, qui et Marcus ponitur, qui Alexandrie presul et martyr fuit; ex diaconibus Stephanus, qui primus martyr post Christum exstitit; ex apostolis Matthias, qui pro Christo occubuit; ex septuaginta duobus discipulis Barnabas, qui se pro Christo obtulit; ex patriarchis Ignatius, Antiochenus episcopus; ex papis  Alexander Romanus pontifex; ex presbyteris Marcellinus; ex exorcistis Petrus: ex coniugatis Felicitas et Perpetua; ex uirginibus Agatha et relique, que omnes hoc sacrificium suo sanguine firmauerunt, et in corpore Christi connumerari meruerunt. Per quem hec omnia semper bona creas, nos nouam creaturam in Christo: san + ctificas per baptismum in ipso; ui + uificas per Spiritum sanctum in anima; Bene + dicis speciali benedictione siue ultima benedictione: uenite, benedicti ,---et prestas nobis, scilicet uitam eternam post mortem. Per + ipsum nos creas, cum + ipso nos creas, in + ipso nos ad uitam resuscitas. Sciendum quod in canone nulli aliquid dicere, uel adiicere licebit, nisi quod ab apostolicis uiris positum fuerit. Quod si quis  presumpserit, non deuotioni, sed presumptioni ascribitur. Ideo Pater noster alta uoce cantatur, ut communicaturi ante alterutrum offensas dimittendo per pacem reconcilientur.



CAP. CIX.---In Orationem Dominicam.

Pater noster Deus uoluit esse Dominus Iudeorum, quasi seruorum, Pater uero Christianorum, quasi filiorum. Ideo illos quasi inutiles seruos de domo eiecit, istis quasi filiis hereditatem tribuit, quos et nunc pane angelorum, et carne saginati uituli pascit. Qui es in celis, id est in sanctis. Sanctificetur nomen tuum. Nomen Dei sanctificatur, cum nos Filio eius uniti in regno Patris coheredes assumimur. Tunc regnum eius aduenit, cum Ecclesia regnum eius ad celestia peruenit. uoluntas eius sicut in celo et in  terra fiet, cum terra caro celeste corpus induet, et homines nichil mali concupiscent, sed equales angelis erunt. Panem quotidianum hodie dat, quando in hoc exsilio suo corpore nos recreat. Debita nostra dimittit, si nobis aliis dimittere posse prestiterit. In tentationem non inducit, si nos a tentatione liberauerit. A malo liberabit, si nos a peccato et ab inferno eruerit. Nomen sancte Marie ideo hic commemoratur, ut per eam a presentibus et preteritis ac futuris malis liberemur, per cuius partum filii Dei efficimur. Ideo autem tres apostoli nominantur, quia in ore duorum uel trium testium omne uerbum stare affirmatur , et huic sacramento tres ordines, scilicet doctores, continentes, coniugati,  testificantur. Hic poteris nominare de sanctis quos uis, quia queque membra Ecclesie participant Christi sacramentis.



CAP. CX.---De pace.

Cum osculata patena sacerdos se signat, quia per crucem et hoc sacrificium omnia in celis et in terris pacificata denuntiat. Pax dicitur a pacto, quia Deus pactum cum hominibus fecit, quod eis per Filium suum propitius sit.



CAP. CXI.---De Agnus Dei.

Christus ideo agnus dicitur, quia ipse est, qui secundum legem in Pascha immolabatur, per quem populus a seruitute liberabitur. Hunc Ioannes uocauit Agnum Dei qui tolleret peccata mundi . Ideo in fractione Agnus Dei cantamus, ut digne carnes  huius Agni sumamus. Qui Agnus licet ab omni populo totus, et a singulis totus sumatur, tamen totus et integer in celo permanere non dubitatur, sacramentum namque, quod ore percipitur, in alimentum corporis redigitur. uirtus autem sacramenti, qua interior homo satiatur, per hanc uita eterna adipiscitur. Populus communicaturus tres dies debet ante ab uxoribus abstinere, et tribus postea ab eis uacare. Tot enim diebus populus Dei abstinuit, quando legem accepit. Ter agnus Dei canitur, quia corpus triforme intelligitur: illud quod in celo residet; et quod in terra ambulat; et quod in sepulcris requiescit. Eucaristia dicitur bona gratia: eulogia bona benedictio: communio participatio. Hanc ideo cantamus ut cum iustis gratie Dei communicemus.  Complendum ideo dicitur, quia per illud missa completur.

Ite, missa est, licentia abeundi. Deo gratias, interiectio gratulandi. His quippe peractis, populus grates Deo reddit, et ad propria redit, sicut populus Isrel permissu Pharaonis de Aegypto abiit; et grates Deo retulit, quando Cyro precipiente de Babylonia ad Hierusalem rediit, et iam gratias Deo egit. Ita nos accepta ultima benedictione ad patriam celestem ibimus, et in gratiarum actione semper manebimus. Ideo hymnum trium puerorum, scilicet Benedicite, post missam cantabimus, quia Dominum pro omnibus beneficiis suis benedicimus, quem post in seculum seculi laudabimus. Hunc Toletauum concilium cantari instituit, et hunc negligentes anathemati  subdidit.



CAP. CXII.---De quatuor speciebus misse.

Missa diuiditur in quatuor species, secundum obsecrationes, orationes, postulationes, gratiarum actiones: ab initio misse usque ad offertorium sunt obsecrationes; a secreta usque ad Pater noster sunt orationes; deinde usque ad communionem postulationes; exinde usque in finem gratiarum actiones.



CAP. CXIII.---De tribus horis misse.

Tribus horis licet missam cantare, scilicet tertia, sexta et nona. In festis tertia; in priuatis diebus sexta; in Quadragesima, uel in diebus ieiunii nona hora. Hora tertia ideo missa cantatur, quia hora tertia Christus ad passionem iudicabatur, quando  Iudei Crucifige, crucifige, clamauerunt , et milites eum flagellauerunt. Hora sexta ideo missa celebratur, quia hora sexta Christus pro nobis in cruce immolabatur. Hora nona ideo missa canitur, quia hora nona Christus mortem subiisse traditur.



CAP. CXIu.---Quod una missa debeat celebrari.

Semel in die debet missa ab uno sacerdote celebrari, sicut et Christus semel uoluit immolari. Si autem necessitas cogit, id est si due festiuitates simul occurrunt, due uel tres celebrari poterunt, quia et Romani hoc in die Natalis Domini faciunt; et Christi passio est tripartita: passus est enim linguis insultantium, manibus uerberantium, clauis crucifigentium. Ipse enim in figura a patriarchis est immolatus, ipse a prophetis sacrificatus, ipse idem a  Patre, et a seipso pro nobis immolatus. Legitur tamen de Leone papa, quod sepius una die septem missas, aliquando nouem celebrauerit. Nullus absque sacerdotalibus uestibus, et his singulis consecratis, et altari consecrato missam celebrare debet, et nulli nisi ordinato epistolam uel euangelium legere licet; sicut nulli nisi ordinato missam cantare licet. Post acceptam lauationem nulli missam celebrare uel communicare licebit: quod si fecerit graui penitentie obnoxius erit.



CAP. CXu.---De Gloria in excelsis Deo.

Gloria in excelsis nunquam nisi ad horam tertiam canitur, qua Spiritus sanctus super credentes descendisse, et eos gloria et exsultatione replesse legitur. In duobus enim Sabbatis Pasche et Pentecostes ad nonam  cantatur, quia baptizatis gloria amissa redditur.



CAP. CXuI.---De una oratione in missa uel pluribus.

Una oratio regulariter dicitur, sicut et una epistola, uel unum euangelium legitur. Si autem festiuitas in die Dominica occurrerit, duas dici licebit, quia et hoc Romana auctoritas in die natalis Domini ad secundam missam facit. Interdum tres ideo dicimus, quia Dominum ter ante passionem orasse legimus. Aliquando quinque dicimus, quinquepartitam passionem Domini in hoc officio agimus. Nonnunquam septem usurpamus, propter septem petitiones in Dominica oratione, quas tantum apostolos super hoc sacramentum dixisse cognouimus. Qui hunc numerum supergressus fuerit, ut cecus errabit.



CAP. CXuII.---De genuflexione in Quadragesima.

 In Quadragesima ideo ad missam flectamus genua dicimus, quia corpus et animam in penitentia nos humiliare innuimus. Ob tres causas autem ad terram cadimus. Una est quod Christum in carne adoramus, quem descendisse ad terras, et carnem de terra induisse ad lauandos nos uenerando memoramus. Alia est quod ad memoriam reducimus, quia qui in paradiso cum angelis stetimus, nunc inter bruta animalia iacemus, et animam nostram corporali mole ad terram deprimi ingemiscimus. Tertia causa hec est: Qui stat aliis hominibus, cequatur; qui in terra iacet, bestiis assimilatur. Et nos dum in iustitia stetimus, rationalibus similes fuimus. Postquam uero in carnis desideria cecidimus,  cum bestiis quasi irrationales, in luto reperimur. Quia ergo aliis hominibus nos dissimiles in factis cernimus, eis enim ipso corporis statu equari erubescimus. Et lapsum anime nostre in uitia penitendo clamamus, dum corpore ad terram cadimus. Et uentrem nostrum terre et animam pauimento facimus adherere, ut per Christum propter nos terram factam a terrenis desideriis ualeamus resurgere. Hic autem ritus ab Abraham exordium sumpsit, quando in terram prostratus Dominum adorauit : quem prophete imitati sunt, qui, in terram cadentes Dominum adorauerunt. Genuum autem flexio a gentibus est sumpta, quem honorem ipsi regibus exhibuerunt, quos proni uel flexo genu adorauerunt. Nos autem cum Apostolo  dicimus Deo: Flecto genua mea ad Dominum .



CAP. CXuIII.---De lumine ad missam.

Lumen Spiritum sanctum significat, ideo cum lumine missa celebratur, quia hoc sacramentum per Spiritum sanctum consecratur, et digne hoc percipientes a Spiritu sancto illustrantur; lumen enim letitiam designat, quia hoc sacramentum misse eternam letitiam donat; in Credo in unum Deum cum et homo factus est dicimus, genua flectimus, quia Christum hominem factum et pro nobis crucifixum adoramus.



CAP. CXIX.---De Credo in unum Deum, quando sit cantandum.

Credo in unum Deum in omnibus Dominicis et festis  Domini et sancte crucis canetur, et in festis sancte Marie, et natalitiis apostolorum, et in festiuitate Omnium Sanctorum, et in dedicatione templi cantatur; quia aliquid de his in illo sonare uidetur. Liber Euangelii infra Credo in unum osculatur, quia pax per Christum reddita declaratur.



CAP. CXX.---De prefationibus.

Pelagius papa nouem prefationes cantari statuit, scilicet: Quia per incarnati, de Natiuitate; Quia cum unigenitus, de Epiphania; Qui corporali ieiunio, de Quadragesima; Qui salutem humani generis, de passione Domini, uel de sancta cruce; Te quidem, Domine, omni tempore, de Pascha; Qui post Resurrectionem: de Ascensione; Qui ascendens super omnes celos, de Pentecoste; Qui cum unigenito filio, de  Trinitate; Te, Domine, suppliciter exorare, de Petro et Paulo: que etiam de pluribus apostolis dicitur. Gregorius uero papa decimam, Qui Ecclesiam tuam de sancto Andrea adiecit; que de uno quolibet apostolo usquequaque dici consueuit. Nouiter autem Urbanus secundus papa undecimam de sancta Maria addidisse non ignoratur, que a pluribus ubique frequentatur. Zacarias papa constituit ut nullus sacerdos cum baculo ad altare intret, et ne uelato capite ad altare stet.



CAP. CXXI.---Quare pro defunctis Gloria Patri et Alleluia non cantetur.

Ad missam defunctorum Gloria Patri et Alleluia, quod letitiam designat, non cantatur; quia luctum imitatur, et nos per hoc in hunc mundum ad trititiam  uenisse, et per luctum hinc exire admonemur. Corpora uero mortuorum non debent interesse misse uiuorum, quia nobiscum non respondent, et cum uiuis non communicant. Hoc autem significat, quod hi, qui peccatis mortui sunt et Christi sacramenta non percipiunt, uiuentium communicationi cum Christo interesse non poterunt. Hactenus de misse sacrificio.


INCIPIT DE ECCLESIA.

Hec breuiter de missa dixerimus, nunc pauca de ecclesia, in qua agitur, uideamus.



CAP. CXXII.---De altari.

Ne primus altare Domino construxisse; deinde Abraham, Isaac et Iacob altaria edificasse leguntur, que non aliud quam lapides erecti intelliguntur.  Super quos sacrificia mactabant, que supposito igne cremabant. Aliquando uero ignis de celo descendit, et oblatum sacrificium consumpsit, unde Cain fratrem suum occidit, quia ignis celestis Abel sacrificium consumpsit, suum intactum remansit . Hec autem differentia est inter altare et aram, quod altare quasi alta res uel alta ara dicitur, in quo sacerdotes incensum adolebant. Ara uero quasi area, id est plana uel ab ardore dicitur, eo quod in ea sacrificia ardebant. Ara enim Grece dicitur, Latine imprecatio.



CAP. CXXIII.---De tabernaculo Moysi.

Quando uero Dominus populum suum de Aegypto eduxit, speciale tabernaculum Moysi in monte Sinai ostendit , ad cuius exemplar materiale  fieri precepit. uasa quoque pretiosa, et sacras uestes fieri iussit; altare ad sacrificia, sacerdotes et leuitas in ministeria constituit, et tubas argenteas uel ereas ad conuocandum populum fieri statuit. Que cuncta Moyses secundum ostensum exemplar miro opere consummauit, et tabernaculum cum gaudio populi dedicauit. Quod postquam est uetustate consumptum, iussit Dominus sibi fieri templum, atque chartam Dauid regi per prophetam misit, in qua erat descriptio qualiter templum construi debuerit. Salomon uero mirificum templum toto orbe famosum edificauit, sicut Dominus in charta imperauit . Altare quoque aureum, et uasa pretiosissima, et uestes sacras fecit; sacerdotes, cantores, leuitas in ministeria templi  distribuit, prout Dominus in breui precepit. Omnibus rite peractis, templum maximo cultu dedicauit, et arcam in eo locauit. Quod quia utrumque Ecclesiam prefigurauit, secundum formam utriusque populus Christianus ecclesias formauit.



CAP. CXXIu.---De tabernaculo populi.

Tabernaculum, quod populus in itinere habuit, formam mundi tenuit, et typum ecclesie gessit, que in itinere huius mundi non manentem ciuitatem habet sed futuram inquirit . Tabernaculum secundum mundum erat formatum, et elementa atque omne quod est in mundo in eo fuerat prefiguratum, quia totus hic mundus iam factus est Dei templum; sanguine Christi dedicatum , in quo uniuersalis Ecclesia tabernaculum Dei  existens, Dominum uiuum et uerum laudibus iugiter concelebrat, et ex tabernaculo templum fieri desiderat. Cuius tabernaculi una pars dicebatur sancta, in qua populus sacrificabat, et est actiua uita in qua populus in dilectione proximi laborat. Altera pars dicebatur Sancta sanctorum, in qua sacerdotes et leuite ministrabant, et est contemplatiua uita, in qua religiosorum sinceritas in dilectione Dei celestibus inhiat. Porro secundum formam tabernaculi faciunt ecclesias Christiani. Secundum Sancta fit anterior domus, ubi populus stat. Sanctuarium uero secundum Sancta sanctorum, ubi clerus stat. Ministerium leuitarum et sacerdotum mutuauit Ecclesia in ordine Christi ministrorum. uasa et uestes et ritum  sacrificiorum conuertit in morem ecclesiasticorum. Clangorem tubarum transtulit in sonum campanarum.



CAP. CCXu.---De templo.

Templum autem quod populus in patria cum pace possidebat, prefert templum glorie de uiuis lapidibus in celesti Hierusalem constructum, in quo Ecclesia perenni pace exsultat. Hoc enim in duo diuiditur; quia templum superne curie in angelorum et hominum differentia discernitur. In quo altare aureum est Christus gloria sanctorum. In hoc templo omnes electi sacerdotes et cantatores erunt; ipsi et uasa pretiosa in camino tribulationis examinata, ut sol fulgebunt ueste salutis, et indumento iustitie splendescent.



CAP. CXXuI.---De ecclesia habente septem uocabula.


A templo itaque quod Salomon fecit, ecclesia nostra formam accepit. Ecclesia autem septem uocabulis insignitur, quia Ecclesia Christi septem donis Spiritus sancti, uelut septem columnis domus sapientie fulcitur ; ecclesia uero conuocatio dicitur, quia in ea populus fidelium ad audienda iudicia Dei et ad conuiuium Christi conuocatur. Synagoga congregatio dicebatur, quia uirga legis uelut grex irrationalium pecorum congregabatur. Ecclesia autem merito conuocatio uocatur, quia amore Spiritus sancti in unam fidem conuocatur.



CAP. CXXuII.---De basilica, ceterisque templi nominibus.

 Hec domus est basilica, id est regalis nuncupatur, quia in ea Regi regum ministratur. Basileus namque rex, quasi basis laos, id est columna populi dicitur, quia eius regimine fulcitur. Hec domus et , id est Dominicalis appellatur, quia in ea Domino dominorum seruitur. Kyrius quippe dominus dicitur. Hec quoque domus Dei uocatur, quia in ea Dominus adoratur. Hec domus orationis, quia in ea populus fidelium ad orationem congregatur. Hec etiam aula Dei nuncupatur, quia in ea conuiuium regis eterni celebratur. Hec quoque dicitur oratorium, quia locus est orationis fidelium. Hec templum quasi amplum tectum uocatur, quia conuentus populi in ea quasi sub unum tectum coadunatur.  Monasterium dicitur habitatio monachorum, monos quippe solus, steron dicitur habitatio. Maiores autem ecclesie templa appellantur; minores uero sacella, a caprarum pellibus uocantur etiam capelle.



CAP. CXXuIII.---De capellis.

Antiqui enim nobiles ecclesiolas in itinere de pellibus caprarum factas habebant, quas inde capellas uocabant, et earum custodes capellanos nominabant. Sunt enim capellani a cappa sancti Martini appellati; quam reges Francorum in preliis semper habebant, et eam deferentes capellanos dicebant. Gapenum dicitur domus, ad quam pauperes ad postulandam eleemosynam confluunt. Inde diminutum capella dicitur, in qua Christiani pauperes spiritu ad postulandam anime eleemosynam conueniunt.



CAP. CXXIX.---De situ ecclesie.


Ideo autem ecclesie ad Orientem uertuntur, ubi sol oritur, quia in eis Sol iustitie adoratur, et in Oriente paradisus nostra patria esse predicatur. Per ecclesiam ergo Ecclesia figuratur, que in ea ad seruitium Dei congregatur. Domus hec super petram locatur; et Ecclesia super Christum firmam petram fundatur. Quatuor parietibus surgit in altum; et Ecclesia quatuor Euangeliis crescit in altum uirtutum. Domus hec ex duris lapidibus construitur, et Ecclesia ex fortibus in fide et operatione colligitur. Lapides cemento conglutinantur, et fideles uinculo dilectionis compaginantur. Sanctuarium est primitie Ecclesie de Iudeis collecte; anterior domus, in actiua uita Deo seruientes.



CAP. CXXX.---De fenestris ecclesie.


Perspicue fenestre, que tempestatem excludunt- et lumen introducunt sunt doctores, qui turbini heresum obsistunt, et lumen doctrine Ecclesie infundunt. uitrum in fenestris, per quod radius lucis iaculatur, est mens doctorum, que celestia quasi per speculum in enigmate contemplatur.



CAP. CXXXI.---De columnis ecclesie.

Columne, que domum fulciunt, sunt episcopi, qui machinam Ecclesie uite rectitudine in alta suspendunt. Trabes, que domum coniungunt, sunt seculi principes, qui ecclesiam continendo muniunt. Tegule tecti, que imbrem a domo repellunt, sunt milites, qui Ecclesiam a paganis et hostibus protegunt.



CAP. CXXXII.---De pictura.


Laquearium picture sunt exempla iustorum, que Ecclesie representant ornamentum morum. Ob tres autem causas fit pictura: primo, quia est laicorum litteratura; secundo, ut domus tali decore ornetur; tertio, ut priorum uita in memoriam reuocetur.



CAP. CXXXIII.---De corona in ecclesia.

Lumina, que circa capita sanctorum in ecclesia in modum circuli depinguntur, designant quod lumine eterni splendoris coronati fruuntur. Idcirco uero secundum formam rotundi scuti pinguntur, quia diuina protectione ut scuto nunc muniuntur. Unde ipsi canunt gratulabundi: Domine ut scuto nos bone uoluntatis tue coronasti . Usus autem  formas sculpendi a lege cepit, ubi Moyses iussu Domini duos cherubin ex auro fecit . Usus uero ecclesias pingendi a Salomone exordium sumpsit, qui uarias celaturas in templo Domini fieri instituit. Usus enim candelabri et thuribuli a lege cepit.



CAP. CXXXIu.---De pauimento.

Pauimentum, quod pedibus calcatur, est uulgus cuius labore Ecclesia sustentatur. Cripte sub terra constructe sunt cultores secretioris uite. Altare, super quod sacrificatur, est Christus super quem sacrificium Ecclesie acceptatur. Ideo corpus Christi super altare conficitur, quia populus in eo credens ex eo reficitur: unum cum Christo, quasi multi lapides unum altare, efficitur. In altari reliquie reconduntur,  quia in Christo omnes thesauri sapientie et scientie absconduntur . Super altare capse ponuntur, ii sunt apostoli et martyres, qui pro Christo passi leguntur. Palle et uestes, quibus altare ornatur, sunt confessores et uirgines, quorum operibus Christus decoratur.



CAP. CXXXu.---De cruce.

Crux ob tres causas super altare erigitur: primo quod signum Regis nostri in domo Dei quasi in regia urbe figitur, ut a militibus adoretur. Secundo ut passio Christi semper Ecclesie representetur. Tertio ut populus Christianus carnem suam crucifigendo uitiis et concupiscentiis  Christum imitetur. uexilla ideo eriguntur, ut tropeum Christi Ecclesia iugiter memoretur.



CAP. CXXXuI.---De propitiatorio.


Propitiatorium, quod super altare locatur, est diuinitas Christi, que humano generi propitiatur. Gradus, per quos ad altare ascenditur, sunt uirtutes, per quas ad Christum pertingitur. Lauacrum, quo iuxta altare manus abluuntur, est misericordia fluens de Christo, qua homines in baptismo uel in penitentia a sordibus diluuntur.



CAP. CXXXuII.---De palliis.

Pallia, que in Ecclesia suspenduntur, sunt miracula Christi, que in Ecclesia leguntur. Pulpitum quod in altum sustollitur, et in quo Euangelium legitur, est perfectorum uita, ad quam per euangelicam doctrinam peruenitur, dum relictis omnibus quis Christum sequitur. Ecclesia iugi lumine lucerne  illuminatur, et Ecclesia Christi lumine Spiritus sancti semper illustratur. Baptismus in Ecclesia celebratur, quia catholica Ecclesia est mater, de qua noua progenies Christo generatur.



CAP. CXXXuIII.---De ostio.

Ostium ab obstando uel ostendendo dicitur. Ostium quod inimicis obstat, et amicis aditum intreundi ostendit, est Christus qui per iustitiam obstans infideles a domo sua arcet, et fideles aditum ostendendo per fidem introducit.



CAP. CXXXIX.---De choro.

Chorus psallentium a chorea canentium exordium sumpsit, quam antiquitas idolis ibi constituit, ut uidelicet decepti deos suos et uoce laudarent, et toto corpore eis seruirent. Per choreas autem circuitionem  uoluerunt intelligi firmamenti reuolutionem: per manuum complexionem, elementorum connexionem: per sonum cantantium, harmoniam planetarum resonantium: per corporis gesticulationem, signorum motionem: per plausum manuum, uel pedum strepitum, tonitruorum crepitum. Quod fideles imitati sunt, et in seruitium ueri Dei conuerterunt. Nam populus de mari Rubro egressus choream duxisse, et Maria eis cum tympano precinuisse , et Dauid ante arcam totis uiribus saltasse, et cum cithara psalmos cecinisse legitur . Et Salomon cantores circa altare instituisse dicitur, qui uoce, tubis, organis, cymbalis, citharis, cantica personuisse leguntur. Unde et adhuc in  choreis musicis instrumentis uti nituntur, quia globi celestes dulci melodia circumferri dicuntur.



CAP. CXL.---De concordia chori.

Chorus dicitur a concordia canentium, siue a corona circumstantium. Olim namque in modum corone circa aras cantantes stabant; sed Flauianus et Diodorus episcopi choros alternatim psallere instituebant. Duo chori psallentium designant angelos, et spiritus iustorum, quasi reciproca uoce Dominum laudantium. Cancelli in quibus stant, multas mansiones in domo Patris  designant. Quod aliquando de choro cum processione ad aliquod altare uadunt, et ibi in statione canunt, significat quod anime de hac uita euntes, ad Christum perueniunt, et in consortio angelorum Deo concinunt.



CAP. CXLI.---De corona.


Corona ob tres causas in templo suspenditur: una quod ecclesia per hoc decoratur, cum eius luminibus illuminatur; alia quod eius uisione admonemur quia hi coronam uite et lumen gaudii percipiunt, qui hic Deo deuote seruiunt; tertia ut celestis Hierusalem nobis ad memoriam reuocetur, ad cuius figuram facta uidetur. Constat enim ex auro, argento, ere et ferro. Aurum sunt sapientia fulgentes: argentum, eloquio nitentes: es, in doctrina celesti dulciter sonantes: ferrum, uitia domantes: turres corone sunt, scriptis ecclesiam munientes: lucerne eius bonis actibus lucentes: aurum enim sunt martyres: argentum, uirgines: es, continentes: ferrum, coniugiis seruientes. Gemme in corona coruscantes  sunt, qui et in uirtutibus rutilantes: metalla in igne excocta ad ornatum corone sumuntur, et electi in camino tribulationis probati ad celestis Hierusalem decorem eliguntur. Catena, qua corona in altum continetur, est spes, qua Ecclesia a terrenis ad celestia suspenditur. Supremus circulus cui innectitur, est Deus a quo omnia continentur.



CAP. CXLII.---De campanis.

Signa, que nunc per campanas dantur, olim per tubas dabantur. Hec uasa primum in Nola Campanie sunt reperta. Unde sic dicta, maiora quippe uasa dicuntur campane, a Campanie regione; minora Nole, a ciuitate Nola Campanie; itaque predicatores designant, qui populum ad ecclesiam conuocant. Earum sonatio est illorum predicatio, quorum  sonus in omnem terram exiuit, et in fines orbis terre uerba eorum . Ex ere sunt fuse, quod est durum et sonorum, quia predicatio illorum contra uitia est dura, et de uirtutibus est sonora. Ideo autem in modum uasorum formantur, quia predicatores uasa Spiritus sancti appellantur.



CAP. CXLIII.---De turribus.

Turres, in quibus suspense sonant, sunt due leges, quibus predicatores a terrenis ad celestia suspensi regnum Dei predicatur. Plectrum fit ex ferro, quod omnia dura domat, est illorum lingua, que omnia aduersa superat. uinculum quo ligatur est moderatio, qua illorum lingua temperatur. Funis,  quo campane mouentur ad sonandum, est sacra Scriptura ex multis sententiis contexta, qua predicatores mouentur ad predicandum. Funis a ligno descendit, et sacra Scriptura a ligno crucis et Dominice passionis descendit. Lignum a superioribus continetur, quia crux et passio Christi a prophetis ante predicatur, et Euangelium legi connectitur, et apostolica doctrina prophetie contexitur. Sacerdos funem apprehendit, dum Scriptura docente bona opera agit. Funis eum sursum trahit, dum Scriptura eum in contemplatione suspendit; funem ipse deorsum trahit, dum a contemplatione ad actiuam uitam descendit. Ex tractu funis campana sonat, quia ex bona operatione intonat.



CAP. CXLIu.---De campanario.

 Campanarium, quod in alto locatur, est alta predicatio, que de celestibus loquitur. Non autem sine causa gallus super campanarium ponitur. Gallus enim dormientes excitat  , et per hoc admonetur presbyter, gallus Dei, ut per campanam dormientes ad matutinas excitet.



CAP. CXLu.---De statione.

In ecclesia masculi in Australi parte stant, signantes quod fortiores in fide ardore Spiritus sancti feruidi prelati fieri debeant, qui estum tentationum mundi ferre debeant. Femine uero in Boreali parte stant, demonstrantes quod fragiliores subesse debeant, qui estum tentationum ferre nequeant, atque nuptiali medicamine estum carnis temperare.



CAP. CXLuI.---De mulieribus.


Mulieres quoque post partum  ecclesiam non intrant, quia immundos a templo celesti excludi designant. Alioquin si pre infirmitate ualerent, eadem die, qua parerent, intrare ecclesias eis liceret, ut Deo gratias agerent. Propter hanc significationem in multis locis menstrue uiris commiste, foris ecclesiam stare solent, et ob hoc penitentes intrare ecclesiam non debent. Linus papa ex precepto beatorum Petri et Pauli constituit, ut mulieres in ecclesia uelate sint. Et hoc propter tres causas fit: una est, cum sint decipula diaboli, ne laxis earum crinibus iuuenum animi illaqueentur; alia est ne quedam illarum ob formositatem capillorum superbia eleuentur, quedam uero ne ob deformitatem  illorum deturpentur; tertia est ut reatus originalis peccati, qui per mulierem euenit, ad memoriam nobis reuocetur. Iudex quippe malorum est Christus: sacerdos eius uicarius. Ante sacerdotem ergo debet se mulier uelare uelut rea et tanti mali sibi conscia coram iudice celare. Unde dicit Apostolus, ut mulier uelata sit propter angelos , id est sacerdotes. In ecclesiis enim non permittitur eis loqui , id est populum alloqui. Et nobis quoque non licet loqui in ecclesia, nisi in hymnis, et psalmis, et canticis spiritualibus, et orare, ut coniungamur celestibus.



CAP. CXLuII.---De cemeterio.


Cemeterium, quod dicitur mortuorum dormitorium, est Ecclesie gremium, quia sicut seculo mortuos de utero baptismatis Christo genuit, ita postmodum carne mortuos gremio suo confouens eterne uite reddit.

Ecclesie, que in modum crucis fiunt, populum Ecclesie mundo crucifigi debere ostendunt: que autem rotunde in modum circuli fiunt, Ecclesiam per circulum orbis in circulum corone eternitatis per dilectionem construi ostendunt.



CAP. CXLuIII.---De claustro.

Claustralis constructio iuxta monasterium est sumpta a porticu Salomonis constructa iuxta templum. In qua apostoli omnes unanimiter commanebant,  et in templo ad orationem conueniebant, et multitudini credentium cor unum et anima una erat, et omnia communia habebant . Secundum hanc formam religiosi in claustro unanimiter dogunt, nocte ac die in monasterio ad seruitium Dei conueniunt. Et fideles adhuc secularia relinquunt, communem uitam in claustro ducunt.



CAP. CXLIX.---Quod claustrum sit paradisus.

Porro claustrum presefert paradisum , monasterium uero Eden securiorem locum paradisi. Fons in hoc loco uoluptatis, est in monasterio fons baptismatis; lignum uite in paradiso est: corpus Domini in monasterio. Diuerse arbores fructifere sunt diuersi libri sacre Scripture. Secretum enim claustri gerit figuram celi. In quo iusti ita a peccatoribus  segregantur, sicut religiose uite professores a secularibus in claustro sequestrantur. Porro monasteria prefert celestem paradisum. Fons et lignum uite signat Christum, qui est fons uite et cibus beatorum eternaliter uiuentium. In monasterio duo chori laudes Deo concinunt; et in celesti paradiso angeli atque sancti in seculum seculi dulci concentu Dominum laudabunt. Altitudo in claustro conuersantium unum cor et unam animam in religione habent, et omnia communiter possident, et in superna patria omnes electi cor unum et animam unam in dilectione habebunt, et omnes omnia communiter possidebunt, quia unusquisque quod in ea minus habet in aliis habebit, ubi Deus omnia in omnibus erit. In claustro singuli singula loca secundum  ordinem tenent, et in paradiso singuli singulas mansiones secundum merita recipient.



CAP. CL.---De dedicatione ecclesie.

Ecclesie Dedicatio est Ecclesie et Christi nuptialis copulatio. Episcopus qui eam consecrat est Christus, qui Ecclesiam desponsauerat. Episcopus fontem in atrio benedicit, et in circuitu aspergit, quia Christus fontem baptismatis in Iudea consecrauit, et in circuitu mundi omnes gentes eo ablui imperauit.



CAP. CLI.---De domo non consecrata.

Domus non consecrata est gentilitas Dei ignara,  et perfidie repagulis inclusa. In domo duodecim candele in circuitu accense eam illuminant, et duodecim apostoli in circuitu orbis gentilitatem lumine doctrine illustrabant. Candela lucet et ardet, et apostoli uerbo lucebant et caritate ardebant. Pontifex super luminare ostii cum baculo ter percutit, Attollite portas, principes, uestras, et eleuamini, porte eternales  dicit; per pontificem Christus, per baculum sceptrum potestatis intelligitur. Trina autem percussio terna potestas in celo, in terra, in inferno accipitur. Quasi ergo ter Dominus ianuam cum capuita percussit, dum Ecclesie potestatem ligandi atque soluendi in celo et in terra concessit, et portas inferi aduersus eam non preualere tribuit . Iubet etiam ut principes tenebrarum  portas mortis ab Ecclesia tollant, porte uero eternales, id est celestes, eleuentur, et iusti ad uitam ingrediantur.



CAP. CLII.---De portis.

Porte quippe mortis sunt uitia et peccata. Porte uite sunt fides, baptisma, operatio. Per eum, qui intus respondet, diabolus intelligitur, qui de domo Ecclesie expellitur. Ipse quippe quasi fortis armatus atrium suum custodiuit, dum hunc mundum quasi iure possedit. Sed fortior superueniens eum expulit, spolia eius distribuit ; dum Christus eum passione uicit, et Ecclesiam ab eius iure eripuit. Mox ostium aperitur, et episcopus ingreditur, quia Ecclesia ostium fidei Christo aperuit, et eum intra se deuote recepit. Episcopus ingrediens  Pax huic domui dicit, quia Christus mundum ingrediens, pacem hominibus contulit, quam resurgens a mortuis suis prebuit: Pax, inquit, uobis . Ter pax huic domui clamat, quia reconciliationem Ecclesie per Trinitatem factam insinuat, uel quia unus est Deus, una fides, unum baptisma . Deinde pontifex prosternitur, pro consecratione domus Dominum precatur, et Christus se ante passionem in monte prostrauit et pro Ecclesie sanctificatione Patrem orauit. Surgens pontifex populum per Dominus uobiscum non salutat, sed per Flectamus genua ad orationem inuitat, quia infideles et impii non sunt salutandi, sed ad conuersionem et penitentiam prouocandi.



CAP. CLIII.---De alphabeto.


Post hoc alphabetum in pauimento cum capuita scribit, incipiens a sinistro angulo orientali, in dextrum occidentalem desinit. Deinde aliud alphabetum a dextro angulo orientis inchoat, et scribendo in sinistro angulo occidentis consummat. Que duo alphabeta in medio Ecclesie in formam crucis conueniunt, et quid mysticent nobis aperte innuunt.



CAP. CLIu.---De quatuor angulis ecclesie.

Quatuor ecclesie anguli sunt quatuor plage mundi. Scriptura, que terre inscribitur, est simplex doctrina, que cordibus terre imprimitur. A sinistro angulo episcopus scribere incipit, quia Christus a Iudea docere incepit. Ipsa quippe sinistro  angulo comparatur, quia ob perfidiam cum sinistris reputatur. Ideo angulus orientis dicitur, quia Christus, qui est oriens, in eo secundum carnem oritur. Scripturam in dextrum angulum deducit episcopus quia doctrina Christi ad Ecclesiam usque peruenit. Ipsa enim dextro angulo assimilatur, quia cum dextris computatur. Ideo autem angulus occidentis existit, quia in ea perfidia corruit, et Christus Sol iustitie pro ea in morte occidit.



CAP. CLu.---De dextro angulo.

Iterum episcopus scripturam a dextro angulo orientis inchoat, et in sinistro occidentis eam consummat, quia per doctrinam suam in primitiis Ecclesia inchoauit, et eam in fine mundi in Isrelitico populo consummabit. Primitie Ecclesia in dextra  angulus dicitur, quia ipsa est regina, que a dextris Dei stare scribitur. Ideo angulus dicitur orientis, quia lumen rectis in ea exoritur . Populus autem Isrel ideo sinister angulus uocatur, quia adhuc in infidelitate perdurare non uerecundatur. Ideo uero angulus occidentis dicitur, quia occidente iam mundo post plenitudinem gentium Isrel ad Christum conuertitur. Duo alphabeta, que ex diuersis angulis in formam crucis conueniunt, sunt duo populi, qui ex diuerso ritu in unam fidem crucis per Christum conuenerunt. Duo enim testamenta sunt, qui in simul coniuncta crucem passionis Christi ediderunt. Unum autem Grece, alterum Latine scribitur, quia Greca lingua propter sapientiam, Latina propter imperialem potentiam aliis eminentior  cognoscitur, quod utrumque ad fidem crucis conuertitur. Utraque uero per baculum scribuntur, quia hec omnia per predicatores peraguntur. Hucusque totum quod precessit, quasi proemium consecrationis fuit. Abhinc dedicatio ecclesie incipit, et ideo per hoc, quod nunc sequitur, Christi passio et Spiritus sancti effusio innuitur, per que Ecclesia catholica consecratur.



CAP. CLuI.---De illo, Deus in adiutorium

Post hec Pontifex ante altare stans diuinum auxilium per uersum: Deus, in adiutorium meum intende, inuocat; ut domum nomini eius digne consecrare ualeat. Gloria Patri, absque alleluia, subiungit. Quia gloriam Trinitati in illa domo cantari innotescit:  alleluia non addit, eo quod adhuc ad uocem exsultationis consecrata non sit. Post consecrationem autem alleluia cantabitur, quia exclusa iam omni demonum fantasia Deus in ea laudabitur. Ita Christus uerus Pontifex ad aram crucis accedens, Patris auxilium inuocauit, quo Ecclesiam sanctificare uelit, quasi gloria Patri cecinit, dum ad gloriam Trinitatis mortem pro Ecclesia subiit. Quando alleluia non addidit, dum totus mundus in eius passione fuit turbatus. Post resurrectionem autem quasi post consecrationem alleluia cantabatur, quia celum et terra de eius resurrectione letabantur.



CAP. CLuII.---De sale et cinere

Deinde aqua benedicitur, uinum admiscetur sal  quoque et emis commiscentur: sal, quo omnes cibi sapidi fiunt, Christus Dei Sapientia designatur, qua omnes sapere et intelligere acceperunt. Deinde Eliseus sal in aquam misit, et aque sanate sunt , quia Deus Sapientiam, id est Filium suum, in homines misit, et sanati sunt. In lege autem uitula rufa iussa est in igne cremari, et populus eius cinere expiari . uitula rufa in expiatione populi in cinerem cremata est; Christi sanguine rubricata, igne passionis in cinerem redacta, quo plebs fidelium est expiata. Hic cinis sali admiscetur, dum humanitas a Diuinitate in resurrectione resumitur. Cinis quoque sali commiscetur, dum nos Christiani, qui cinis sumus, et Ecclesia nominamur, diuinitati Christi associamur.



CAP. CLuIII.---De uino et aqua.


Item per uinum Diuinitas, per aquam intelligitur humanitas. Hec duo commiscentur, dum nostra humanitas per Christi sanguinem Diuinitati adiungitur. Ter crux cum sale et cinere super aquam fit, quia per crucem Christus hominibus fidem Trinitatis impressit. Porro per hec singula, sacrificium Ecclesie exprimitur, quod in hac domo dedicata offertur: per salem et cinerem, Christi corpus in diuinitate prefiguratur, per uinum et aquam Christi sanguis, quod cum aqua conficitur, prenotatur.



CAP. CLIX.---De templo.

Notandum quod hoc totum ad hominem refertur, qui templum Dei appellatur. Primum pontifex ostium  aperit: deinde preces fundit, post hec alphabetum scribit, deinde aquam cum sale et cinere benedicit, uinum admiscet, deinde ungit. Ita cuilibet ad Dominum conuerso ostium fidei aperitur: deinde pro eo oratur: deinde Scriptura menti eius inscribitur, dum catechumenus exorcismis imbuitur, exinde, per fidem Christi diuinitatem et humanitatem docetur: deinde fonte baptismatis purificatur, ad extremum chrismate ungitur, et sic templum Dei efficitur.



CAP. CLX.---De altari et cruce.

Post hec sacerdos digitum tingit, et crucem per quatuor cornua altaris facit. Altare hic primitiuam Ecclesiam in Hierusalem exprimit. Quasi Christus crucem Pontifex super altare fecit, dum crucem in  Hierusalem, pro Ecclesia subiit. Quatuor cornua altaris signauit, dum quatuor partes mundi cruce saluauit. Deinde septies contra altare spargit, quia Christus post resurrectionem in septem donis Spiritus sancti Ecclesiam baptizari iussit. Aqua cum hyssopo aspergitur, que amara herba duritiam lapidum penetrare fertur, et signat Christi carnem in passione amaricatam, per quem baptismus datur, et duritia gentilium ad fidem emollitur. Deinde altare spargendo circuit, quia Dominus angelum suum in circuitu timentium se nutrit. Altare ter aspergitur, quia Ecclesia a tribus peccatis mortis, scilicet operis, locutionis, cogitationis emundatur. Deinde per totam ecclesiam uadit, parietes ex utraque spargit  parte, quia Christus per totam udeam populum baptizare precepit. Interim canitur psalmus: Exsurgat Deus, et dissipentur inimici eius, quia dum Christus surrexit, demones et Iudei inimici eius dissipati sunt. Et cum Christi resurrectio et baptismus per mundum predicabantur, inimici Dei ab Ecclesia dissipabantur.



CAP. CLXI.---De ministris.

Pontifex mittit ministros, qui ecclesiam cantando circumeant: quia Christus apostolos misit, qui baptismum per totum mundum predicabant. Episcopus per mediam ecclesiam incedens cantat antiphonam, Domus mea, et Christus per doctores uisitans fecit eam domum suam. Incipiens autem antiphonam, Introibo et post uadit canendo ad altare, et  quod remansit de aqua ad basim altaris fundit, quia Christus fluenta doctrine in Hierusalem effudit, et inde fons baptismatis erupit. Post hec altare cum linteo extergitur, per quod Dominica passio intelligitur. Linum quippe de terra oritur, et cum labore ad candorem conuertitur; et Christus de uirgine nascitur, et cum magno labore passionis ad candorem resurrectionis rediit. Hoc linteo altare extergitur, dum tribulatio Ecclesie exemplo passionis Christi delinitur. Deinde offertur incensum, hoc est orationes iustorum, qui se in odorem Deo offerunt, dum corpus suum pro eo affligunt.



CAP. CLXII.---De oleo et altari.

Postea pontifex fundit oleum super altare, faciens crucem in medio eius, et super quatuor cornua eius,  quia Christus super primitiuam Ecclesiam Spiritum sanctum in Hierusalem effudit, in qua et crucem subiit, deinde per quatuor mundi partes hec dona fidelibus tribuit. Tunc cantatur antiphona: Erexit lapidem Iacob in titulum; lapis unctus fuit, Christus Spiritu sancto a Patre scilicet oleo letitie unctus, hic in caput anguli est factus : dum uterque populus in eo est coniunctus. Ter altare ungitur, bis oleo, tertio chrismate, quia Ecclesia insignitur fide, spe, caritate. Fuso autem oleo cantatur antiphona, Ecce odor filii mei sicut odor agri pleni. Ager latitudo mundi intelligitur, per quem Ecclesia ubique diffunditur. Hic ager uernat floribus, dum Ecclesia resplendet uirtutibus. Odor florum est fragrantia bonorum operum. Rose sunt  martyres; lilia uirgines, uiole seculi contemptores, uirides herbe sapientes, floride proficientes, fructibus plene anime perfecte.



CAP. CLXIII.---De chrismate.

Demum per parietes ecclesie crucem de chrismate facit cum pollice, incipiens a dextro latere usque in sinistrum, quia unctio chrismatis a primitiua Ecclesia incipiens peruenit in Ecclesiam gentium; interim cantatur antiphona, Sanctificauit Dominus tabernaculum. Ecclesia nunc est Dei tabernaculum in huius mundi itinere, que postea erit templum in preuentione. Deinde antiphona, Lapides pretiosi. Lapides pretiosi sunt, qui sacras Scripturas condiderunt. Muri et turres Hierusalem sunt munitiones Scripturarum,  quibus arcentur Iudei, heretici atque pagani. Gemme sunt sacre sententie.



CAP. CLXIu.---De incenso.

Tunc pontifex crucem incensi super altare facit, et se ad orationem submittit. Christus quoque Pontifex pontificum incensum crucis super altare ponit, quia apud Patrem pro nobis interuenit. Crucem namque incensi facere est passionem suam, pro Ecclesia Patri ostendere, et pro nobis interpellare. Unde pontifex incipit antiphonam: Confirma hoc, Deus, quod operatus es in nobis, cum Gloria Patri, quia Christus Patrem pro Ecclesia exorat, ut redemptionem, quam ipse operatus est, in ea confirmet, et omnem terram ei subiiciat. Unde hec processerit gratia subdit: a templo sancto tuo, quod  est in Hierusalem . In Hierusalem quippe saluatio humani generis cepit, et inde in totum mundum manauit. Hierusalem enim est Ecclesia, in qua templum est Christi, in quo habitauit plenitudo diuinitatis corporaliter; que tamen per Spiritum sanctum effusa humano generi profluxit largiter. Gloria Patri additur, quia hanc saluationem Trinitas operatur, quia Trinitati laus et gloria proinde canitur.



CAP. CLXu.---De uasis et ornamentis.

Post hec subdiaconi uel acolythi uasa, linteamina, et omnia ornamenta offerunt pontifici benedicenda, sunt hi qui ornatui Ecclesie eliguntur, et ad seruitium Ecclesie ab episcopo consecrantur, et uasa Dei dicuntur. His peractis uadit pontifex in eum locum,  in quo reliquie potestatum nocte cum uigiliis fuerunt; et eleuat eas portans ad locum preparatum: ita Christus uerus Pontifex, postquam nobis preparauit locum, iustos, qui in presenti nocte se uigili mente a malo custodiunt, assumit de locis suis, et perducit eos in domum Patris sui. Unde cantatur antiphona, Ambulate, sancti Dei, ingredimini ciuitatem Dei, id est celestem Hierusalem. Quod autem sequitur nobis edificata est noua Ecclesia, hoc est Hierusalem noua, que edificatur ut ciuitas . Diuerse antiphone cantantur; tripudium et exsultationes angelicarum uirtutum imitantur, que exeuntes de corpore animas comitantur, usquequo meritis sibi debitis mansionibus recipiantur.  ueniens pontifex ante altare, ubi reliquie sunt recondite, extendit uelum inter se et populum, quia loca animarum secreta sunt a uisione mortalium.



CAP. CLXuI.---De reliquiis sanctorum.

Reliquie in altari sigillantur, quia anime in celestibus collocantur. Cantatur antiphona, Exsultabunt sancti in gloria, quia anime ouant in angelica curia.



CAP. CLXuII.---De ueste animarum.

Post hec altare uestitur, quia anime in resurrectione corporibus uestiuntur. Nudum erat altare, dum anime sine corporibus in celis fuerant collocate. Altare uestitur, dum anima in mortali et incorruptibili corpore induetur.



CAP. CLXXuIII.---De die iudicii.


Post hec pontifex altare benedicit, et Christus Ecclesiam his uerbis benedicit: uenite, benedicti Patris mei . Pontifex reuertitur in sacrarium cum ordinibus suis, et induit se uestimentis aliis, et Christus reuertitur in mundum ad iudicium cum ordinibus angelicis; aliis induitur uestimentis, quia seruilem formam presentabit impiis, cum uidebunt in quem crucifixerunt, et iusti Regem glorie in decore suo uidebunt. Deinde ornatur ecclesia, et accenduntur luminaria, quia tunc opera iustorum splendescunt, pro quibus ornati perenniter ut sol fulgebunt. Tunc incipit cantor Terribilis est locus iste. Quid enim terribilius illa die quando angeli timebunt, et impii in eternum supplicium  ibunt. Tunc procedit pontifex solemniter, et fit officium cum omni letitia, quia peracto iudicio uidebitur Deus facie ad faciem, in gloria sua, et erit Deus omnia in omnibus , et ut lux oculis, sic gaudium animabus.



CAP. CLXIX.---De certo loco et sacrificio.

Igitur sicut in ecclesia dedicata rite missa celebratur, sic in Ecclesia catholica legitime sacrificatur, et extra hanc nullum sacrificium a Deo acceptatur. Et quamuis Deus ubique siue in agro, siue in eremo uel in mari, uel in omni loco dominationis eius iuste possit ac debeat benedici, et inuocari, ut puta in templo totius mundi, tamen iure opportuno tempore ad ecclesiam a fidelibus curritur, ut ibi Deus inuocetur, atque adoretur, in qua omnem rem, quam  duo ex consensu petierint, se daturum pollicetur, et ubi ipse duobus uel tribus in nomine eius congregatis interesse perhibetur . Iustum quippe est ut Christianus populus in oratorium quasi ad pretorium conueniat, iudicia ac mandata eterni Regis audiat, atque de conuiuio uituli saginati percipiat. Cum ergo populus in ecclesiam congregatur, quasi templum Deo ad inhabitandum edificatur. Ecclesia autem in Ecclesia, est plebs Christiana in aula dedicata. Templum quoque est in templo, baptizatus quilibet in domo consecrata.



CAP. CLXX.---De uiolata ecclesia.

Si ecclesia homicidio uel adulterio uiolatur, iterum dedicatur: ita si homo Spiritus sancti templum  in baptismate dedicatum criminali peccato uiolatur, necesse est ut denuo fonte lacrymarum renouetur. Si sigillum altaris amouetur, est preceptum ut iterum consecretur: ita si sigillum fidei ab altari cordis aliqua heresi amouctur, oportet ut denuo per penitentiam reconcilietur. Si principale altare mouetur, est decretum ut ecclesia denuo consecretur: ita si episcopus princeps Ecclesie a fide ad heresim mutatur, tota plebs ei subiecta commaculatur; et ideo conuenit ut cum eo penitentia et sanctificatione ad catholicam fidem recipiatur. Que autem uiolata, non denuo consecrata fuerit, immunda et canibus erit peruia: ita si homo templum Dei, scilicet seipsum, mortali crimine uiolauerit, atque per penitentiam denuo non remundauerit, demonibus  habitatio erit. Interfecti ideo in ecclesiam non portantur, ne sanguine pauimentum maculetur. Ob hanc enim causam putant quidam mulieres in partu defunctas, in ecclesiam non esse deferendas, quod tamen licet fieri.



CAP. CLXXI.---De constructione ecclesie.

Itaque bonum est ecclesias edificare, constructas uasis, uestibus, aliis ornamentis decorare, sed multo melius est eosdem sumptus in usus indigentium expendere, et censum suum per manus pauperum in celestes thesauros  premittere, ibique domum non manufactam, sed eternam in celis  preparare, in qua possit cum angelis eternaliter habitare. Sciendum autem quod loca sancta non saluant quos praua opera ab Ecclesia separant,  nec item horrida loca his obsunt qui pie uiuunt. Nadab namque et Abiu sacerdotes in tabernaculo Dei igne consumuntur ; Chore, Dathan, et Abiron ante tabernaculum a terra deglutiuntur . Heli pontifex in loco sancto fracta ceruice periit . Oza iuxta arcam percussus interiit . Ioab iuxta altare occiditur . Ozias rex in templo lepra perfunditur . Postremo templum uiolatum subruitur, populus legis preuaricator ab eo captiuus ducitur . Econtra Ioseph in cisterna et in carcere non perit . Moyses in fluuio necem non subit . Iob in sterquilinio, Hieremias non interiit in ceno . Daniel in lacu leonum: tres pueri non  leduntur in camino ignium . Petrus in carcere: Paulus non periit in mari ; imo diabolus de celo, homo cecidit de paradiso . Iusti autem in terra a Deo uisitantur, de inferno ad celestia subleuantur.



CAP. CLXXII.---De ministris Ecclesie.

De Ecclesia quod Deus dedit iam diximus: superest ut de ministris Ecclesie dicamus. Ecclesia itaque usum sacerdotum et ministrorum de Synagoga accepit, quos primum Moyses ex precepto Domini in ministerio tabernaculi constituit . Deinde Dauid et Salomon nichilominus ex iussu Domini cantores et leuitas in templo ordinauerunt, quos apostoli secuti ministros Ecclesie in Christiana  religione disposuerunt .



CAP. CLXXIII.---De Christianis.

Christiani autem a Christo dicuntur, et hi uita scilicet in laicos, in monachos, in clericos diuiduntur. Laos dicitur populus; inde laici, id est populares. Monas dicitur singularitas: inde monachi, id est singulariter degentes.



CAP. CLXXIu.---De clericis.

Cleros dicitur sors uel hereditas. Inde clerici, id est sortiti, scilicet ad hereditatem Domini. Ipsi enim decimam et sacrificium accipiunt, que ideo pars uel hereditas Dei dicuntur, quia ex precepto Dei in seruitium Dei offeruntur. Idcirco uero a sorte clerici appellantur, quia sacerdotes in lege sorte eligebantur:  et apud gentiles, qui plures liberos habuit, unum ad clericatum sorte elegit. Omnes autem Ecclesie ministri dicuntur clerici. Sed sunt in septem gradus dispositi, quia a septiformi gratia Spiritus sancti consecrati. Sunt autem hi: Ostiarii, lectores, exorciste, acolythi, subdiaconi, diaconi, presbyteri.



CAP. CLXXu.---De ostiariis

Qui in Synagoga ianitores uel editui dicebantur, in Ecclesia ostiarii nuncupantur. Illorum autem officium in lege erat, quod templum ut Samuel aperiebant et claudebant, et de Iudeis pollutos, de gentibus autem immundos, id est incircumcisos de domo Dei excludebant. In Ecclesia autem hoc officium habent, ut catechumenos baptizandos in ecclesiam  introducant, et penitentes per episcopum reconciliatos in ostio accipiant, et in domum Dei reducant. Dum hi ordinantur, claues ecclesie eis ab episcopo traduntur, ut uidelicet credentibus ianuas ecclesie aperiant incredulis claudant, et templum Dei quod ipsi sunt uirtutibus aperiant, uitiis claudant.



CAP. CLXXuI.---De lectoribus.

Qui in templo erant cantores, apud nos sunt lectores. Illorum officium erat hymnos a Dauid compositos, uel cantica a Salomone edita in templo, ut Asaph et Idithum resonare, et organis uel cymbalis Deo iubilare. In ecclesia autem illorum est officium diuinam Scripturam recitare, et Responsoria, uel Gradualia, et Alleluia singulariter coram populo ad laudem Dei cantare. Dum hi ordinantur, liber eis,  ab episcopo traditur, ut uidelicet operibus impleant, que populo de libris pronuntiant. Est autem precentor, qui precinit; succentor, qui cantum subsequitur, centor uel cantor, qui consonat; psalmista, qui psalmos pronuntiat; symmysta, id est secretarius uel secreti conscius, qui mysteria Christi explicat.



CAP. CLXXuII.---De exorcistis.

Exorcista dicitur adiurator: hi, Salomone docente, demones adiurabant, et eos de obsessis hominibus expellebant, ut septem filii Scene sacerdotis faciebant. In Ecclesia autem habent officium infantes catechizandos, exorcizare et per uerba Dei, id est baptizandorum corpora demonibus interdicere, ac de energumenis, ideo de obsessis corporibus per exorcismos demonia arcere. Et his codex ab episcopo  traditur, dum ordinantur, ut uidelicet monita librorum impleant, quo demones ab aliis expellere ualeant.



CAP. CLXXuIII.---De acolythis.

Qui in lege luminum concinnatores dicebantur, apud nos acolythi, id est a cera cerarii nuncupantur. Hi lumina in templo accendebant uel exstinguebant, oleo reficientes, lucernas nutriebant, ex quibus Nadab et Abiu erant . In Ecclesia autem habent officium, ut lumine uel thuribulum ante sacerdotem missam uel ad Euangelium deferant, ad ornandum altare uestibus uel palliis inseruiant. His ornandis candelabrum et urceus uel ampulla ab episcopo traditur; ut per hoc admoncantur, quatenus  lucerne bonorum operum in manibus eorum luceant, et oleum bone conscientie in uasis cordis habeant.



CAP. CLXXIX.---De subdiaconibus.

Qui apud Hebreos Nachumei, id est in humilitate seruientes scribuntur, apud nos subdiaconi, id est subministri dicuntur. Horum officium in lege erat, oblata sacrificia a populo accipere, et aquam uel quelibet necessaria in ministeria templi deferre: ex quibus Nathanel dicitur fuisse . In Ecclesia autem hoc habent officium ut Epistolam legant, calicem et patenam cum corporali diacono ad altare offerant. Unde et hypodiacones, id est diacono ministrantes dicuntur. Cum hi ordinantur, uasa sancta, id est calix et patena eis ab episcopo dantur et manutergium,  quatenus se uasa Dei sciant, et se huic ministerio mundos exhibeant.



CAP. CLXXX.---De diaconibus.

A Leui filio Iacob leuite, id est assumpti denominantur, per quos cuncta sacrificia sub sacerdotibus administrabantur. Ex quibus Eleazar et Yttamar predicantur. Hos Ecclesia diaconos, id est ministros nuncupat, quia sacerdotibus ministrant. Horum officium est in Ecclesia Euangelium legere, sacrificium in altari componere, sanguinem Domini distribuere, populo licentiam abeundi dare, et si necesse est predicare et baptizare. His ordinandis episcopus stolam dat, ut se lege Dei constrictos cognoscant, ac se castitati in seruitio Dei omnimodis subdant. Archidiaconus dicitur summus diaconus, ut fuit Stephanus  uel Laurentius.



CAP. CLXXXI.---De presbyteris.

Presbyter dicitur senior, non etate, sed sensu. Cani enim sunt sensus hominis . Hi in lege principes populi ut Chore, Dathan, et Abiron, uel magistratus templi ut Nicodemus, et Gamaliel dicebantur, et per eos sacrificia populi offerebantur. Presbyter enim dicitur prebens iter [a senior] scilicet populo de exsilio huius mundi ad patriam celestis regni. Horum officium est missas celebrare, pro populo sacrificare, corpus Domini dispensare, predicare, baptizare, penitentes absoluere, infirmos ungere, mortuos sepelire, populum ad missam, uel nuptias, uel arma, uel peras, uel baculos, uel iudicia ferre, et aquas uel candelas, uel palmas, uel cineres,  uel quaslibet res ad cibum pertinentes benedicere. His episcopus manus in ordinatione imponit, potestatem ligandi atque soluendi tradit, quatenus ipsi ita uiuant, ut alios ligare ac soluere ualeant. Iugum Domini suaue eis imponit; dum collum illorum stola cingit, quatenus sic legi Dei obediant, ut alios regere queant. Manus eorum chrismate ungit, ut cuncta que benedicunt, benedicta sint, quatenus se ab omni immundo opere contineant, ut digne corpus Christi conficere ualeant.



CAP. CLXXXII.---De sacerdotibus iterum.

Sacerdos dicitur quasi sacrum dans. Dat enim corpus Domini, uel alia sacramenta populo. Sacerdos enim dicitur sacer dux [uel potius, sacra dans],  quia uerbo et exemplo ducatum prebet ad uitam populo. Tam episcopus quam presbyter sacerdos uocatur, quia per utrumque sacramentum datur. Archipresbyter dicitur summus presbyter. Decanus, qui decem presbyteris est prelatus. Prepositus, qui aliis est prelatus. Chorepiscopus, qui de choro sacerdotum uicarius episcopi est prelatus. uice-episcopus, qui uicem episcopi agit. Hos septuaginta uiri expresserunt, qui spiritum Moysi accipientes populo prelati sunt .



CAP. CLXXXIII.---De episcopis.

Episcoporum ordo in tria diuiditur: In episcopos, in archiepiscopos et in patriarchas. Episcopi super scopon dicitur [imo ab , speculor] intendens, inde episcopus dicitur superintendens, quasi de alto  prospiciens mores et uitam subiectorum. Sicut enim custos uinee in alto residens undique prospicit, sic episcopus Christi uinee, scilicet Ecclesie custos, quasi in alto residens populum sub se positum prospiciens instruit. Unde et speculator dicitur quia sicut speculator in alta turri ponitur, ut hostes aduentantes speculetur, et ciues ad resistendum adhortetur; sic episcopus, quasi in specula collocatur, ut populum contra hostes demones et hereses armare nitatur. Hic quoque presul nominatur, quia presidere ad consultum putatur. Hic etiam antistes, quasi antestans dicitur quia populo preeminere uidetur. Anti enim dicitur contra. Inde antistes quasi contra stans dicitur, quia hereticis ut lupis pastor contra stare et oues protegere cernitur. Est item  pontifex dictus, quasi pons factus. uita quippe episcopi debet esse pons populo super mare seculi ad patriam paradisi. uel pontifex potius dicitur, pontem faciens, quia quasi pontem populo facit, dum eum sana doctrina super paludes heresum ad atria uite ducit.



CAP. CLXXXIu.---De summo sacerdote.

Hic Aaron in ueteri lege summus sacerdos appellabatur, quia ceteris sacerdotibus et leuitis principabatur . Hic nomen Dei tetragrammaton portabat, et semel in anno pro populo offerebat. In lege Aaron primus est in summum sacerdotem oleo unctus. In Euangelio autem Iacobus apostolus est primus ab apostolis Hierosolymis episcopus ordinatus. Unde dum ordinatur, a duodecim episcopis  consecrari imperatur, et si necessitas cogit, saltem a tribus, ut Paulus a Petro, Iacobo et Ioanne est ordinatus. Quod oleo ungitur, hoc a lege accipitur, in qua rex et sacerdos, uel propheta oleo ungebatur.



CAP. CLXXXu.---De manus impositione.

Quod autem benedictio per manus impositionem datur. Inde exortum creditur, quod Isaac Iacob manus imposuit, dum eum benedixit . Et Moyses Iosue manus imposuit, dum eum ducem populo prefecit . Et Dominus in Euangelio apostolis manus imposuit, dum eos principes et sacerdotes Ecclesie constituit . Sed et ipsi apostoli manus imposuerunt, cum Spiritum  sanctum dederunt. Huius officium est presbyteros et reliquos Ecclesie ministros ordinare, uirgines uelare, baptizatos confirmare, chrisma et oleum consecrare, ecclesias dedicare, uasa et uestes ecclesie benedictione sanctificare, rebelles excommunicare, penitentes reconciliare, in synodo clericorum, uel in conuentu populorum ecclesiastica iura reprobare. Huic dum regimen committitur Ecclesie, baculus, quasi pastori, et annulus, apocrisiario, id est secretorum sigillatori traditur; quatenus gregem Christi ad pascua uite baculo doctrine minet, atque sponse Christi secreta Scripturarum annulo fidei consignet.



CAP. CLXXXuI.---De archiepiscopis.

Archiepiscopus dicitur summus episcopus, uel princeps episcoporum, archos quippe summus, uel  princeps dicitur. Idem etiam metropolitanus dicitur. Metropolis autem mater ciuitatum uocatur, et ideo principalium ciuitatum episcopi metropolitani nominantur; horum officium est episcopos consecrare, concilia congregare, iura dilapsa reparare. Hoc officium Moyses habuit, qui Aaron pontificem oleo consecrauit . Ante hos crux portatur, et pallio in modum crucis decorantur, quia si Christum crucifixum imitantur, torque uictorie remunerantur.



CAP. CLXXXuII.---De patriarchis.

Patriarcha dicitur summus patrum, uel princeps patrum. Patriarcha enim pater arce dicitur scilicet Ecclesie, hi tantum tres scribuntur, quorum figuram Abraham, Isaac et Iacob gessisse leguntur. Horum  unus principatum in Asia tenuit; qui presulatu in Antiochia prefuit. Alius in Africa primatum habuit, qui in Alexandria pontificatum tenuit. Tertius in Europa principabatur, qui Romani apicis infula decorabatur. Has tres sedes ideo Ecclesia principales constituit, quia eas princeps apostolorum sua sessione consecrauit: duabus quippe presedit. Tertiam Marcus euangelista nomini eius ascripsit. Postquam uero Nicena synodus Romano pontifici hoc contulit priuilegium, ut sicut Augustus pre regibus, ita ipse pre omnibus episcopis haberetur, et papa uocaretur, ius patriarchatus ad Constantinopolitanam urbem, scilicet secundam Romam est translatum. Quod autem alie sedes sunt mutate hoc causa  creditur esse. Cum Christiani, relicta lege Dei, paganos spurcis operibus imitarentur, iudicio Dei traditi sunt in manibus eorum qui, deletis Christianis, possiderunt loca eorum. Unde Antiochenus patriarchatus est ad Hierosolymam translatus. Porro Alexandrinus ad Aquilegiam est positus, quia huic ciuitati primum Marcus euangelista presedit, qui Alexandrie prefuit. Quanquam quidam contendant quod Carthaginiensis episcopus hac translatione polleat. Horum officium est archiepiscopos consecrare, decreta canonum instaurare.



CAP. CLXXXuIII.---De papa.

Papa dicitur Pater patrum, uel custos patrum. Hic enim uniuersalis nuncupatur, quia uniuerse Ecclesie principatur. Hic quoque apostolicus nuncupatur,  quia principis apostolorum uice fungitur. Hic etiam summus pontifex appellatur, quia caput omnium episcoporum esse uidetur. Huius nomen in ordinatione mutatur, quia Petri nomen in prelatione Ecclesie a Christo mutabatur. Huic enim claues traduntur, sicut Petro a Domino claues regni celorum tradebantur, ut se ianitorem celi esse cognoscat, in quod celum Ecclesiam introducere debeat. Hunc Melchisedech in officio pretulit, cuius sacerdotium aliis incomparabile fuit. Pape autem officium est missas et diuina officia ordinare, canones pro tempore ad utilitatem Ecclesie immutare, Augustum consecrare et pallia archiepiscopis, priuilegia episcopis uel aliis religiosis dare, totam Ecclesiam ut Christus gubernare. Itaque papa in uice Christi Ecclesiam  regit, episcopi in loco apostolorum ei presunt. Presbyteri septuaginta duos discipulos exprimunt. Reliqui ministri diaconos ab apostolis constitutos preferunt .



CAP. CLXXXIX.---De consecratione pape.

Papa uicarius Christi omnesque episcopi apostolorum uicarii in Dominica die debent ordinari. Hora tertia, qua apostoli Spiritu sancto sunt oleo inuisibili consecrati. Oleum lucernis lumen ministrat, et uulnera curat. Ita Spiritus sanctus apostolis lumen scientie ministrauit, et uulnera peccatorum curauit. Ideo episcopi oleo unguntur, ut se Spiritum sanctum apostolis datum accepisse doceantur, et ut uita et doctrina coram hominibus luceant, et eos a uitiis curare satagant. Ideo autem in Dominica die consecrantur,  quia et ea die apostoli a Spiritu sancto ordinabantur, et ut se cum Christo resurrexisse, et in nouitate uite ambulare admoneantur.



CAP. CXC.---De ordine ministrorum.

Ministri Ecclesie uel altaris. Ideo in Sabbato ordinantur, quod requies dicitur, quia ipsis ab omni opere seruili requiescere, et in Dei seruitio uacare precipitur.



CAP. CXCI. De presbyteris.

Presbyteri uero ad uesperam, que magis ad Dominicam pertinet, consecrantur, quia Christo, cuius corpus conficiunt, incorporantur. Ideo autem in quatuor temporibus ordines dantur, quia quatuor gradus Dominum benedicentium, quia acolyti, subdiaconi,  diaconi, presbyteri intelliguntur, sub custodia quatuor Euangeliorum ad ministeria Ecclesie in quatuor partibus mundi diffuse eliguntur.



CAP. CXCII.---De uirginibus.

uirgines uero ideo in natalitiis apostolorum uelantur, quia per apostolicos uiros quasi per paranymphos sponse Christo consecrantur. Et quia morem uirginitatis primum apostoli Ecclesie seruandum tradiderunt, quem a perpetua uirgine Maria acceperunt.



CAP. CXCIII.---De tonsura clericorum.

Tonsura clericorum initium sumpsit ab usu Nazareorum. Hi ex iussu legis crines suos radebant, et in sacrificium Domino incendebant. Nazarei autem dicuntur sancti, unde apostoli ad exemplum eorum  ministros Ecclesie docuerunt, se ob signum tondere, quo recordarentur se Domino in sanctitate seruire debore. Christus rex et sacerdos fecit nos sibi et sacerdotes et reges. Pars capitis rasa est signum sacerdotale; pars crinibus comata signum regale. Sacerdotes quippe legis tiaram, id est pileolum ex bisso in modum medie sphere rotundum in capite portabant; reges aureas coronas gestabant. Ergo rasa pars capitis tiaram, circulus crinium refert coronam.



CAP. CXCIu.---De Christo rege et sacerdote.

Sacerdos quoque in lege caput et barbam rasit, dum sacrificium pro populo obtulit. Rex autem coronam gestabat, dum ad salutandum populum procedebat. Ita Christus rex noster spineam coronam  portauit, dum humilis et prepotens pro militibus duellum pugnaturus processit, et regem superbie deuicit. Idem ipse summus sacerdos in caluaria crines deposuit, dum seipsum acceptum sacrificium in ara crucis obtulit. Per circulum ergo crineum, spineam coronam preferimus; per nuditatem rasure caluitium Christi exprimimus. Mos quippe apud antiquos erat, quod captiuos decaluabant, quos crucifigere uolebant, unde scriptum est: De captiuitate nudati inimicorum capitis . Ideo locus, in quo decaluabantur caluaria dicebantur, in quo Dominus decaluatus putatur.



CAP. CXCu.---Quod Petrus apostolus tonsuram inuenit clericorum primus.

Petrus quoque apostolus a gentibus captus, et ad  ludibrium Christianorum traditur, barba rasus et capite decaluatus. Quod ipse deinceps in mysterio fieri iussit quod incredulos quamuis inscios, tamen, Deo permittente, in figura operatos intellexit; sicut et crux olim fuit subsannatio, nunc est Ecclesie gloriatio . Per caput principale anime, scilicet mens denotatur, que sicut caput capillis, ita cogitationibus perornatur. Que nouacula timoris Dei debet a superfluis cogitationibus radi, ut nuda facie cordis ualeat celestia contemplari. Rotunditas autem que remanet crinium, est ornatus uirtutum. Capilli uero in circulum cequantur, quia omnes uirtutes in concordia caritatis consummantur. Quia autem barbam radimus,  imberbes pueros similamus: quos si humilitate imitabimur, angelis, qui semper iuuenili etate florent, equabimur.



CAP. CXCuI.---De tonsura magorum.

Sciendum uero quod Simon Magus et sui sequaces sicut caput radebant, et ab aure usque ad aurem per medium caput quasi plateam  faciebant et per caput celum, per uiam tonsure zodiacum intelligi uolebant, quia celestes se asserebant.



CAP. CXCuII.---De clericali corona.

Nostra autem tonsura in lege exprimitur, dum coronula quatuor digitorum, super mensam coram altari, et desuper minor coronula aurea fieri precipitur; per mensam, quo propositio panum ponebatur  , nostrum altare accipitur, cui quotidie panis Christi imponitur. Corona quatuor digitorum per circulum crinium nostrorum exprimitur; superior autem coronula per plattam [plectam coronule iungit] figuratur.



CAP. CXCuIII.---De sacris uestibus.

Hec strictim de ministris Ecclesie sint relata, nunc de sacris uestibus sunt pauca subiicienda. uestes itaque sacre a ueteri lege sunt assumpte. Ideo autem ministri Christi uel Ecclesie in albis uestibus ministrant, quia angeli eterni regis ministri in albis apparebant: per albas itaque uestes admonentur, ut angelos Dei ministros per castitatis munditiam in Christi seruitio imitentur. uestes uero, quibus corpus exterius decoratur, sunt uirtutes quibus interior  homo perornatur. Septem autem uestes sacerdotibus ascribuntur, qui et septem ordinibus insigniti noscuntur quatenus per septiformem Spiritum septem uirtutibus resplendeant, quibus cum angelis in ministerium Christi ornati procedant.



CAP. CXCIX. De preparatione sacerdotis.

Sacerdos ergo missam celebraturus, id est spirituale bellum pro Ecclesia pugnaturus, necesse est ut spiritualibus armis induatur, quibus contra hostes incensores uitiorum undique muniatur. Primo namque quotidianas uestes exuit, mundas uestes induit, quia corpus Christi tractaturus uel sumpturus ueterem hominem cum actibus suis, quod sunt uitia seu peccata, debet exuere, et nouum hominem, qui secundum Deum creatus est, id est uirtutes et  bona opera, debet induere . Deinde pectit crines capitis, quia sacerdos debet componere mores mentis. Aqua abluit manus, quia lacrymis debet abluere carnales actus. Deinde a sorde eas extergit, quia transacta carnis opera per penitentiam eum extergere conuenit.



CAP. CC.---De lauandis manibus.

Sacerdotes quoque legis sacrificaturi in labro de speculis mulierum facto se lauabant, que ad ostium tabernaculi excubabant. Labrum ex speculis mulierum factum sacra Scriptura intelligitur, que de perspicua sanctarum animarum uita conscribitur. He ad ostium tabernaculi excubabant, quia iugiter eternum Dei tabernaculum intendebant. In hoc labro  sacerdotes sacrificaturi, debent se lauare, scilicet uitam suam diligenter in sacra Scriptura considerare, exemplis sanctorum a maculis purgare, et sic ad sacrificium Domini intrare.



CAP. CCI.---De humerali.

Hinc humerale, quod in lege Ephot , apud nos amictus dicitur, sibi imponit; et illo caput et collum et humeros  cooperit, et in pectore copulatum duabus uittis ad mammillas cingit per humerale, quod capiti imponitur, spes celestium intelligitur. Caput amictu cooperimus, dum pro spe celestium Deo seruimus. Collum, per quod uox depromitur, eo circumdamus, si pro spe uite custodiam ori nostro ponamus, ut nichil, nisi quod laudem Dei sonet, de ore nostro proferamus.  Humeros, quibus onera portantur, eo uelamus, si leue onus Domini patienter feramus. Hoc facimus, si pro spe futurorum laborem actiue uite subimus, et proximis in necessitate subuenimus. Per oras humeralis, fides et operatio intelliguntur, que utrinque spei adnectuntur. He ante pectus inuicem copulantur: et una apparet, et altera occultatur; quia fides et operatio in unum copulantur; et fides quidem in corde occultatur; operatio autem ad edificationem proximorum foris manifestatur. Una enim ora latet, alia apparet; quia actio nostra proximis lucet, intentio uero coram Deo intus latet. Id pectus humerale cingitur, quia spe superne patrie praua cogitatio a pectore sacerdotis restringitur. Due uitte, que amictum ad mammillas precingunt,  sunt timor pene et desiderium uite, que spiritus celestium pectori nostro imprimitur. Hec uestis est candida, quia hec omnia coram Domino sunt splendida.



CAP. CCII.---De alba.

Dehinc alba induitur, que in lege tunica linea uel talaris, apud Grecos podis dicitur; per hanc castitas designatur, qua tota uita sacerdotis decoratur. Hec descendit usque ad talos, quia usque in finem uite debet in castimonia perseuerare sacerdos. Caputium quo alba induitur est professio, qua castitas seruanda promittitur. Lingula, que in caputio nunc innectitur, nunc resoluitur, est potestas lingue sacerdotalis, que nunc ligat peccantes, nunc soluit penitentes. Hec uestis in medio coangustatur, in extremo  dilatatur, multis in commissuris multiplicatur; quia castitas pressuris quidem mundi coarctatur, sed in caritate dilatatur, multis uirtutibus multiplicatur. Hec uestis albedine candet, quia sanctitas coram Deo inter Angelos splendet.



CAP. CCIII.---De cingulo.

Ex hinc cingulo cingitur, quod in lege balteus, apud Grecos zona dicitur: Per cingulum  mentis custodia uel conscientia accipitur, qua luxuria restringitur, et castitas cohibetur, ne ad carnalia dilabatur, et gressus bonorum operum impediatur, et ipsa concupiscentia de uita ad ruinam impellatur.



CAP. CCIu.---De stola.


Deinde circumdat collum suum stola, que et orationum dicitur, per quam obedientia Euangelii intelligitur. Euangelium quippe est suaue Domini iugum; obedientia uero lorum, quasi ergo sacerdos ad iugum Christi loris ligatur, dum collum eius stola circumdatur. Hec primitus sinistro humero imponitur, et trans cor in dextrum latus reflectitur? quia obedientia Euangelii primum in actiua uita suscipitur. Deinde per dilectionem in dextrum contemplatiue porrigitur, deinde per collum in dextrum humerum giratur, à sinistro non leuatur, quia post modum obedientia per dilectionem Dei in contemplationem attollitur, et à proximis in actiua uita per dilectionem proximi non auellitur.



CAP. CCu. De innocentia.


Per stolam quoque innocentia exprimitur, que in primo homine amissa, per uitulum saginatum occisum recipitur. Beati qui hanc stolam à criminum labe custodiunt, uel maculatam lacrymis lauant; quia illorum potestas est in ligno uite, scilicet in Christo amissam gloriam possidebunt. Hac enim patriarche ante legem utebantur, et primogenita dicebantur. Erat autem uestis sacerdotalis, quam maiores natu cum benedictione patris, ut Iacob ab Isaac, induebant, et uictimas Deo ut pontifices offerebant, unde dicitur: uende mihi primogenita tua . Et iterum stola Esau. Stola dicitur missa: erat enim uestis candida pertingens ad uestigia, sed postquam cepit portari alba, mutata est, ut hodie  cernitur, stola.



CAP. CCuI.---De subcingulo.

Ex hinc subcingulum, quod perizoma uel subcinctorium dicitur, circa pudenda duplex suspenditur. Per hoc eleemosynarum studium accipitur, quo confusio peccatorum contegitur. Hoc duplicatur, quia primum anime sue misereri peccata deuitando, deinde proximo necessaria impendendo cuilibet imperatur.



CAP. CCuII.---De casula.

Deinde casula omnibus indumentis supponitur, per quam caritas intelligitur, que omnibus uirtutibus eminentior creditur. Casula autem quasi parua casa dicitur, quia sicut à casa totus homo tegitur,  ita caritas totum corpus uirtutum complectitur, Hec uestis et planeta  uocatur, eo quod errabundus limbus eius utrinque in brachia subleuatur. Hec in duobus locis, scilicet in pectore et inter humeros duplicatur; in duobis locis, uidelicet in utroque brachio triplicatur. In pectore duplicatur, quia per caritatem sancta cogitatio et bona uoluptas generatur. Inter humeros duplicatur, quia per illam aduersa à proximis et ab aduersariis, supportantur. uestis ad brachia eleuatur, dum caritas bona operatur. In dextro brachio triplicatur, dum in dilectione Dei monachis, clericis, laicis, Christianis ministratur. In sinistro triplicatur, dum per dilectionem proximi malis Catholicis seu Iudeis siue paganis necessaria  corporis prebentur. Casula in dextrum brachium leuatur, ut amici in Deo amentur; super sinistrum plicatur, ut inimici propter Dominum diligantur. Huic in supremo humerale forinsecus adnectitur, quia spes caritatem semper amplectitur.



CAP. CCuIII.---De mappula.

Ad extremum sacerdos fauonem in sinistrum brachium ponit, qui et mappula et sudarium uocatur, per quod olim sudor et narium sordes extergebantur. Per hoc penitentia intelligitur, quia quotidiani excessus labes extergitur. Hoc in sinistro brachio gestatur quia in presenti tempore tantum uita nostra penitentia emundatur. His uestibus sacerdos ornatus procedit, confessionem facit, quia licet his uirtutibus fulgeat, dignum est ut inutilem seruum se  dicat, de transactis se accusans, ut reum diiudicet, et coram Deo gratiam inueniat.



CAP. CCIX.---De septem uestibus episcopi.

Episcopus eisdem septem uestibus induitur, insuper et aliis septem redimitur, scilicet sandaliis, dalmatica, rationali, mitra, chirothecis, annulo, baculo. Sandalia a sandica herba uel a sandaraco dicuntur, quo depingi feruntur. Hec ab ipso Domino uel ab apostolis accepta creduntur, in quibus predicasse traduntur. Est autem genus calceamenti incisi, quo partim pes tegitur, partim nudus cernitur. Euangelica uero predicatio intelligitur, que partim auditoribus aperitur, partim clauditur.



CAP. CCX.---De sandaliis.

Fiunt autem sandalia ex pellibus mortuorum animalium,  quia, apostoli et doctores predicationem suam munierunt scriptis prophetarum, uidelicet Dei animalium. Pes subtus ad terram solea huius calceamenti est tectus, desuper nudus, quia Euangelii predicatio debet carnalibus per litteram tegi, spiritualibus autem per allegoriam denudari. Lingua sub calcaneo surgit de albo corio, quia predicator debet se separare à terreno negotio, et esse innocens, et sine dolo lingua; inde surgens separata à corio est illorum lingua, quia bonum testimonium fertur episcopo. Lingua superior est spiritualium lingua, qui eum eligunt in predicationis opera. Albo corio Intrinsecus sunt circumdata sandalia, quia predicatoris conscientia coram Deo debet esse puritate candida. Extrinsecus uero nigrum apparet, quia uita  ipsius coram hominibus humilitate deiecta esse debet. Superior pars, per quam pes intrat, multis filis est consuta, quia multis sententiis debet predicationem mentibus infundere supernam. Lingua super pedem est, lingua predicatoris in plebem. Linea que a lingua usque in finem descendit, est euangelica perfectio, que in Deum tendit. Linee, que ex utraque parte procedunt, sunt lex et prophetia, que Euangelio testimonium ferunt. Ligatura est mysterium Christi Incarnationis, que soluitur manu predicationis. Tapetia pedibus eius substrata calcat, ut terrena despicere, et celestia amare discat; legis sacerdotes habebant femoralia, quibus turpitudinem tegebant; Ecclesie sacerdotes sandalia portant, quia  etiam aliis munditiam predicant.



CAP. CCXI.---De dalmatica.

Dalmatica à Dalmatia prouincia est dicta, in qua primum est inuenta. Hec à Domini inconsutili tunica et apostolorum colobio est mutuata. Colobium autem erat cucullata uestis sine manicis sicut adhuc uidemus in monachorum cucullis, uel nautarum tunicis. Quod colobium a sancto Syluestro in dalmaticam est uersum; et additis manicis infra sacrificium portari instituta. Que ideo ad missam a pontifice portatur, ubi passio Christi celebratur, quia in modum crucis formatur. Hec uestis est candida, quia Christi caro de casta uirgine est genita; et pontificis uita debet castitate esse nitida. Hec habet formam crucis, quia Christus pro nobis subiit supplicium  crucis, et pontifex debet se crucifigere uitiis et concupiscentiis. Huius uestis manice sunt nostre galline ale. Omni quippe sententia primos homines in paradiso uelut gallina oua in nido fouebat. Pullos Ecclesie sub alas gratie et misericordie congregabat. Ita debet pontifex fideles sub alas ueteris et noue legis predicando congregare, et exemplis se super eos expandere, et oratione a celi uolucribus, id est a demonibus protegere. Hec debet esse inconsutilis ut Dominica tunica, quia fidei integritas debet esse indiscissa,



CAP. CCXII.---De dalmatica et quid designet.

Per dalmaticam quoque religio sancta et immaculata designatur, quia pupillorum et uiduarum uisitatio, et uite immaculate custodia mandatur. Dalmatica  duas coccineas lineas ante et retro habet, quia uetus et noua lex dilectione Dei et proximi refulget, qua pontifex redimitus esse debet. Idem tramites purperei designant sanguinem Christi, pro duobus populis effusum; immaculatio pertinet ad dilectionem Dei; uisitatio fratrum ad dilectionem proximi, per colorem coccineum opus misericordie accipitur, quod ob geminam dilectionem uiduis et pupillis impenditur. Fimbrie que de dalmatica procedunt, sunt uerba et exempla predicatoris, que de religione prodeunt. Fimbrie ante et retro pendent, quia mandata dilectionis in lege et Euangelio manent. In utrisque lineis sunt quindecim fimbrie altrinsecus, scilicet ante et retro disposite, quia in ueteri Testamento quindecim psalmi quasi quindecim gradus de  uia caritatis exeunt, et in Nouo similiter quindecim rami de arbore dilectionis excrescunt. Sunt autem hi rami: Charitas patiens est, benigna est, non emulatur, non agit perperam, non inflatur, non est ambitiosa, non querit que sua sunt, non irritatur, non cogitat malum, non gaudet super iniquitate, congaudet autem ueritati, omnia suffert, omnia credit, omnia sperat, omnia sustinet, caritas nunquam excidit.  Sinistrum latus habet fimbrias quod significat laboris erumnas, quia actiua uita est sollicita, et turbatur erga plurima. Dextrum latus non habet, quia contemplatiua uita quieta manet, et regina à dextris stans nichil in se sinistrum habet; manicarum largitas est datoris hilaritas.



CAP. CCXIII.---De rationali.


Rationale à lege est sumptum, quod ex auro, hyacintho, purpura unius palmi mensura erat factum . Huic doctrina et ueritas, ac duodecim pretiosi lapides contexti, nominaque filiorum Isrel insculpta erant, et hoc pontifex in pectore ob recordationem populi portabat. Hoc in nostris uestibus prefert per ornatum, qui auro et gemmis summis casulis in pectore affigitur. Monet autem pontificem ratione uigere, auro sapientie, hyacintho spiritualis intelligentie, purpura patientie in Christum  tendere debere, doctrina et ueritate radiare, gemmis uirtutum coruscare, duodecim apostolos sanctitate imitari, totius populi in sacrificio recordari.



CAP. CCXIu.---De mitra pontificali.


Mitra quoque pontificalis est sumpta ex usu legis. Hec ex bisso conficitur et tiara Ydaros infula pileum dicitur. Mitra que caput uelat, in quo sensus sunt locati, est custodia sensuum ab illecebris mundi in mandatis Domini, pro corona uite, quam repromisit Deus diligentibus se. Mitra etiam est Ecclesia, caput uero Christus, cuius figuram gerit episcopus. Mitra ergo ex bysso facta multo labore ad candorem perducta caput pontificis circumdat, dum Ecclesia baptismate mundata, labore bonorum operum candidata, caput suum, scilicet Christum in gloria uidere anhelat, dum uariis passionibus eum imitari pro glorie corona non dubitat. Caput quoque pontificis mitra decoratur, dum Ecclesia eius doctrina  illustrata dignitati eius congratulatur, dum eum turba cleri et populi comitatur.



CAP. CCXu.---De chirothecis.

Chirothecarum usus ab epistolis [forte episcopis] est traditus. Per manus enim operationes, per chirothecas designantur earum occultationes. Sicut enim aliquando manus chirothecis uelantur, aliquando exactis chirothecis denudantur, sic opera bona interdum propter arrogantiam declinandam celantur, interdum propter edificationem proximis manifestantur. Chirothece induuntur, cum hoc impletur: Cauete ne iustitiam uestram faciatis coram hominibus, ut uideamini ab eis . Rursus extrahuntur cum hoc impletur: Luceat lux uestra coram hominibus, ut uideant opera uestra bona, et glorificent  Patrem uestrum, qui in celis est . Chirothece sunt inconsutiles, quia actiones pontificis debent recte fidei esse concordes.



CAP. CCXuI.---De annulo.

Annuli usus ex Euangelio acceptus creditur, ubi saginati uituli conuiua prima stola uestitur, annulo insignitur . Olim solebant reges litteras cum annulo signare; cum hoc soliti erant et nobiles quique sponsas subarrhare. Fertur quod Prometheus quidam sapiens primus annulum ferreum ob insigne amoris fecerit, et in eo adamantem lapidem posuerit; quia uidelicet sicut ferrum domat omnia, ita amor uincit omnia; et sicut adamas est infrangibilis, ita amor est insuperabilis  . Quem enim  in illo digito portari constituit, in quo uenam ut cordis deprehendit, unde et annularis nomen accepit  . Postmodum uero aurei sunt pro ferreis instituti, et gemmis pro adamante insigniti; quia, sicut aurum cuncta metalla precellit, ita dilectio uniuersa bona excellit, et sicut aurum gemma decoratur, ita amor dilectione perornatur. Pontifex ergo annulum portat, ut se sponsum Ecclesie agnoscat, ac pro illa animam, si necesse fuerit, sicut Christus, ponat. Mysteria Scripture a perfidis sigillet, Secreta Ecclesie resignet.



CAP. CCXuII.---De baculo episcopali.

Baculus ex auctoritate legis et Euangelii assumitur,  qui et uirga pastoralis, et capuita, et ferula, et pedum dicitur. Moyses quippe, dum oues pauit, uirgam manu gestauit. Hanc ex precepto Domini in Aegyptum pergens secum portauit, hostis signis per eam factis terruit, qui uelut lupi oues Domini transgulabant. Gregem Domini de Aegypto per mare Rubrum hac uirga, eduxit; pastum de celo, potum de petra hac produxit, ad terram lac et mel fluentem, uelut ad pascua hac uirga induxit. Nihil autem hec uirga fuit, quam baculus pastoralis, cum quo gregem utputa pastor minauit. Hic baculus apud auctores pedum uocatur, eo quod pedes animalium illo retineantur. Est enim lignum recuruum, quo pastores retrahunt pedes gregum.



CAP. CCXuIII.---Item de uirga et baculo episcopi.

 In Euangelio quoque Dominus apostolis precepit ut in predicatione nichil preter uirgam tollerent . Et quia episcopi pastores gregis Dominici sunt, ut Moyses et apostoli fuerunt, ideo baculum in custodia preferunt. Per baculum, quo infirmi sustentantur, auctoritas doctrine designatur. Per uirgam, qua improbi emundantur, potestas regiminis figuratur. Baculum ergo pontifices portant, ut infirmos in fide per doctrinam erigant; uirgam baiulant, ut per potestatem inquietos corrigant; que uirga uel baculus est recuruus, ut aberrantes a grege docendo ad penitentiam trahat; in extremo est acutus, ut rebelles excommunicando retrudat, hereticos uelut lupos ab ouili Christi potestatiue exterreat.



CAP. CCXIX.---De genere baculi.


Hic baculus ex osse et ligno efficitur, crystallina uel deaurata spherula coniunguntur, in supremo capite insignitur, in extremo ferro acuitur. Per baculum, ut dictum est, auctoritas doctrine accipitur, qua grex Dominicus a pastore reficitur, et ad pascua uite compellitur. Per durum os, duritia legis; per lignum, mansuetudo Euangelii insinuatur; per gemmam spherule, diuinitas Christi. Per supremum caput, regnum celorum; per extremum ferrum, ultimum iudicium denotatur. Ex osse ergo baculus inciditur, dum ex dura lege duritia peccantium reprimitur. Ex ligno tornatur, dum ex ligno uite Christo doctrina formatur, et populus in uirtutibus  roboratur. Os ligno per gemmam connectitur, quia uetus lex noue per Christi diuinitatem contexitur.



CAP. CCXX.---De spherula.

Per spherulam enim dilectio intelligitur, qua seueritas uel lenitas pontificis complectitur. Oportet enim ut doctrina episcopi ex utraque lege sic dilectione copuletur, ut Ecclesiam Christo coniungere per caritatem conetur. Hec autem cuncta sunt rasili arte polita; quia ista sunt omni sanctitate redimita. Os recuruatur, ut populus errans per doctrinam ad Dominum retrahatur. Caput in supremo ponitur, dum conuersis uita eterna proponitur. In extremo baculus ferro induratur, dum omnis predicatio per  ultimum iudicium terminatur. In curuatura est scriptum: Dum iratus fueris, misericordie recordaberis ; ne ob culpam gregis superet ita mentem pastoris, sed uerbo et exemplo reuocet peccantes ad misericordiam Redemptoris. In spherula est scriptum, homo quatenus se hominem memoretur, ut de potestate collata non eleuetur. Iuxta ferrum est scriptum Parce, ut subiectis in disciplina parcat, quatenus ipse a summo pastore gratiam inueniat, unde et ferrum debet esse retusum, quia iudicium sacerdotis per clementiam debet esse delibutum.



CAP. CCXXI.---De ornatu archiepiscopi.

His insignibus archiepiscopus fulget, insuper et pallio pollet, ut se Christi passionem populo preferre  demonstret. In duabus quippe lineis pallii ante et retro est purpureum sancte crucis signaculum, quia pontifex ex utraque lege debet proferre Christi passionis testimonium. Due enim linee propendentes sunt due leges Christi passionem proferentes.



CAP. CCXXII.---De pallio archiepiscopi.

Spinule, quibus pallium affigitur, sunt claui, quibus corpus Christi cruci configitur. Circulus, quo pontifex circa collum circumdatur, est torques aureus, qui legitime certantibus in premio datur. Itaque pallium monet pontificem ferre uitiorum mortificationem, cruces pallii, in mente et corpore Christi imitari passionem; due linee, ut si duabus legibus per omnia instructus; spinule, ut per timorem Dei sit mundo crucifixus; circulus, ut sic preesse studeat,  ut torquem corone uite percipiat. Et quia in pallio tanta latent mysteria, ideo portatur inter Christi sacrificia. Unde etiam crux ante archiepiscopum portatur, quatenus Christum crucifixum sequi admoneatur, ut coronam glorie adipiscatur. Pallium uero pro aurea lamina est institutum, in qua summus pontifex in lege Dei nomen tetragrammaton, id est quatuor litteras in fronte sua preferebat inscriptum. Quatuor quippe littere illius nominis quatuor cornua crucis premonstrabant, sicut nunc pallium crucis modum representat. Et quia hec lamina aurea cum forma crucis in fronte pontificis portabatur, ideo pretiosa crux frontibus Christianorum chrismate impressa portatur. Pallium autem a solo apostolico datur, quia hec dignitas a  Romano pontifice iure accipitur. Quos enim apostoli prouinciis prefecerunt, archiepiscopi; quos illi paganis pretulerunt, episcopi dicebantur: et apostolorum successor apostolicus nominabatur . Huic collata est potestas ab Ecclesia archiepiscopos per prouincias constituere, quod per pallii largitionem accipitur.



CAP. CCXXIII.---De uestibus patriarche et apostolici.

Patriarche quoque et apostolicus pallio utuntur, qui eodem officio prediti esse noscuntur. Porro apostolico in Pascha procedente, pharus ex stuppa super eum suspenditur, que igne succensa super eum cadere permittitur; sed a ministris uel a terra excipitur,  et per hoc ipse in cinerem redigi, et gloria ornatus eius in fauillam conuerti admonetur.



CAP. CCXXIu.---De corona imperatoris et Augusti.

Corona imperatoris est circulus orbis. Portat ergo Augustus coronam, quia declarat se regere mundi monarchiam. Corona quoque dicitur uictoria, unde et uictores coronabantur, et Augusti uictores orbis dicebantur. Arcus super coronam curuatur, eo quod Oceanus mundum diuidere narratur. uirga sceptri est potestas regni. uestes imperiales sunt sibi subdite potestates. Monent autem imperatorem purpuree uestes, ut habeat principales uirtutes: sceptrum, ut iudicium et iustitiam diligat, quatenus solium glorie cum principibus celi possideat: corona, ut sic uiuat, quatenus a Rege regum coronam  uite accipiat. Dicitur quod Augusto ab apostolico coronato et regalibus indumentis decorato, desuper pera imponatur, ut per hoc admoneatur, quia sicut ad fastigium regni ascendit, ita ad mendicitatem pere descendere possit, sicut Diocletianus, qui prius Augustus fuit, postmodum hortulanus exstitit. Crux ante Augustum portatur, ut in omnibus regem Christum sequatur.



CAP. CCXXu.---De diademate regum.

Diadema autem regum designat regni ambitum, et omnes qui in agone contendebant diadema accipiebant. Innuit ergo regibus diadema, quod si pro iustitia certauerint, cum rege omnium coronati regnabunt. Hec uero regalia insignia a Nino primo traduntur inuenta.



CAP. CCXXuI.---De uestibus ministrorum inferioris gradus.


Ministris inferioris ordinis, scilicet ostiariis, lectoribus, exorcistis, acolythis, tres sacre uestes conceduntur; quia uidelicet angelis splendidis ministris associabuntur. Quia hic in ministerio Trinitatis fide, spe, et caritate uestiuntur. Portant namque superhumerale, quo humeri teguntur, quibus onera feruntur, ut discant alterutrorum onera portare, et Christo in membris suis necessaria ministrare. Tunicam talarem, id est albam portant, ut humilitatem induant, et in hac usque in finem Christo seruiant. Balteo, id est zona iubentur renes precingere, ut sciant carnales concupiscentias per continentiam restringere.



CAP. CCXXuII.---De cappa.


Cappa, propria uestis est cantorum, que pro tunica hyacinthina legis mutuata uidetur: unde sicut illa tintinnabulis, ita ista insignitur fimbriis. Per hanc uestem sancta conuersatio premonstratur. Ideo a singulis ordinibus portatur. Hec in supremo habet caputium, quod designat supernum gaudium. Si enim Christi ministri conuersatio nunc in celis stabit, peracto ministerio gaudium Domini intrabit. Hec usque ad pedes pertingit, quia in sancta conuersatione in finem usque perseuerare conuenit. Per fimbrias labor denotatur, per quem seruitium Dei consummatur. Hec uestis in ante aperta manet, quia Christi ministris sancte conuersantibus eterna uita  patet. Porro in tunica sonus tintinnabulorum  est uox Deo canentium cantorum. Que septuaginta due fuisse scribuntur, quia de septuaginta duobus libris laudes Deo canuntur, quibus totidem mala punica interserta referuntur, quia de eisdem libris opera iustorum nobis in exemplum proferuntur.



CAP. CCXXuIII.---De pileis.

Cantores enim caput pileis ornant, quia se in tria Domini concupiscere clamant, ut Deum, qui est caput omnium in seculum seculi, laudare ualeant. Baculos manibus portant, ut quo ipsi properant, alios secum inuitare satagant.



CAP. CCXXIX.---De subdiaconorum ueste.

Subdiacono supradicte uestes conceduntur. Insuper due alie, id est subtile et sudarium adduntur.  Subtile, quod et stricta tunica dicitur, portat, ut se iustitia quasi lorica induat, et in sanctitate et iustitia Deo seruiat. Sudarium, quo sordes a uasis deterguntur, portat, ut transacta mala sordium a se per penitentiam tergat. Notandum uero quod subdiacono sudarium magis aliis formatur; quia ubi nunc fauo, olim mappula portabatur.



CAP. CCXXX.---De ueste diaconorum.

Diacono enim dalmatice usus conceditur, que in modum crucis formatur, quia per illum sacrificium super altare tanquam corpus Christi in cruce collocatur. Per hoc admonetur, ut crucis mortificationem iugiter in corpore suo, sicut Lucas, circumferat, et in sancta religione uiduas et pupillos uisitando, ut Stephanus, seruiat, et in gradibus supradictis caritatis,  ut idem, seruiat. Caputium dalmatice angustatur, quia imitatio sancte crucis ab omnibus negotiis coarctatur. Huic stola in sinistro humero ponitur, et trans scapulas ad dextrum latus reflectitur, quatenus iugo Domini actiua uita subdat, et per pii laboris exercitium ad contemplatiuam proficiat.



CAP. CCXXXI.---De diaconi casula.

Cum diaconus casulam portat, tunc predicatores significat, qui toto desiderio contemplatiue uite inhiant, et in dilectione feruentes aliis celestia predicant. Qui interdum casulam exuunt, et se illa precingunt; quia illa, que ore predicant, exemplis bonorum operum demonstrant. Unde diaconus de choro exit, casulam exuit, duplicatam humero imponit,  in dextro latere eam cingit; quia oportet predicatores interdum opus predicationis uel orationis uel lectionis intermittere, et proximis in necessitate succurrere. Quasi duplicatam casulam humeris imponit, dum ob geminam dilectionem laborem pro fratribus subit. In dextro cingit, si per hoc tantum eterna requirit. Latus etiam denudatum designat Christum pro nobis uulneratum. Diaconus in chorum redit, Euangelium legit; quia, postquam predicator Christo in membris suis ministrauerit, ad opus predicationis redire debet, quod deseruit: peracto ministerio, diaconus casula induitur; quia predicator, qui prius ministrauit cum Martha, debet postmodum audire uerbum Dei cum Maria. Subdiaconus etiam casulam portat, quia imitatur diaconum, cui ministrat.



CAP. CCXXXII.---De indumentis clericorum.


Clericorum induuie ab antiquis sunt accepte. His nempe cantores in templo usi sunt, sicut Dauid et Salomon instituerunt . Huiuscemodi uestibus etiam senatores usi sunt, ex quibus in ecclesiasticum usum transierunt. He autem albe uestes munditiam uite indicant, quia iustum est ut clerici in sanctitate et iustitia Deo seruiant. Hec uestis est laxa, quia clericalis uita debet esse in eleemosynis et bonis operibus larga. Est enim talaris, quia docet usque in finem perseuerare in bonis. Lingua huius uestis est lingua clericalis, que debet et Dominum laudare, et populum ad laudem Dei instigare.



CAP. CCXXXIII.---De tunicis clericorum.

 Diebus Quadragesime uel alio congruo tempore laneis tunicis utuntur, quia ministri Ecclesie regi Christo in humilitate seruire precipiuntur. Si enim Christi mansuetudinem et humilitatem sequuntur, ad Christum in consortium angelorum perducuntur. In ueste clericali lingua formatur, quia tunica Domini inconsutilis sic formata traditur, ale seraphin, in capite fides et spes. In brachiis gemina dilectio, in corpore penitentia et operatio.



CAP. CCXXXIu.---De camisiis clericorum.

Camisia autem sacerdotum duabus linguis formatur, quia eis bina potestas traditur. Una quippe lingua ligant peccantes, alia soluunt penitentes. Cappa uidetur a casula tracta. Per hanc admonentur clerici in caritate ambulare: hancque aliis uerbo et  exemplo demonstrare, que solet omnes uirtutes decorare.



CAP. CCXXXu.---Clerici non debent arma deferre.

Clerici non debent ideo arma portare, quia non contra homines, sed contra demones debent uirtutibus pugnare, sicut Moyses arma non portauit, sed Iesu cum Amalech pugnante ipse precibus pugnauit . Sic apostoli et eorum sequentes non armis, sed orationibus pugnauerunt, et nos non resistere, sed magis iniurias pati docuerunt.



CAP. CCXXXuI.---Laici possunt portare arma.

Laici autem debent arma portare, ut Ecclesiam a paganis protegant, et clerici se ad seruitium Dei  expediant. Unde et illorum uestes sunt stricte, quatenus expediti reddantur pugne. Sicut autem non licet laicis clericale officium usurpare, ita non debent clericalem uestem ferre, et sicut clericis non licet nec contra paganos arma ferre, ita non debent laicas uestes portare.



CAP. CCXXXuII.---Cuculla quid significet.

Cuculla monachorum sumpta est a colobio apostolorum. Illorum uero tunica formatur, ut dalmatica. He due uestes formam crucis preferunt, quia monachi se uitiis et concupiscentiis crucifigunt, per has enim sex ale Seraphim exprimuntur, quia angeli Deo proximi describuntur. Due partes capitis quibus caput uelant, sunt due ale que fidem et spem insinuant. Due autem manice sunt due ale quibus  uolant, que geminam dilectionem prenotant, due uero partes cuculle in ante et retro, due ale sunt quibus corpus protegunt, que penitentiam et operationem exprimunt. Hos si laudando Deum imitabuntur, eis in gaudio associabuntur. Nigredo huius indumenti est contemptus mundi. Longitudo uestis est perseuerantia in bonis.



CAP. CCXXXuIII.---uirga abbati conceditur.

Abbati conceditur pastoralis uirga, quia ei traditur Dominici gregis custodia, quem nimirum debet baculo doctrine sustentare, et uirga magisterii ad pascua uite minare. Per baculum quippe doctrina, per uirgam accipitur disciplina. Unde dicitur, uirga tua et baculus tuus ipsa me consolata sunt . Huius baculi flexura non ex albo, sed ex nigro debet esse, quia in commissa cura non debet mundi gloriam querere. Summitas curuature debet esse spherica, quia cuncta eius disciplina debet esse deifica.



CAP. CCXXXIX.---Conuersationis monialium initium.

uestis et conuersatio sanctimonialium a sancta Maria sumpsit exordium. Nigredo uestis est contemptus amplexus uirilis. uelum est signum pudoris et futuri honoris. In nuptiis quippe caput et faciem  uelant, ut ab omnibus uiris illicite appareant, et pro hoc coronam uite sibi repositam sciant.



CAP. CCXL.---De uestitu monialium.

Quod quedam uirgines candidis uestibus utuntur a sancta Cecilia sumptum uidetur, que foris ueste splendebat, intus castitate fulgebat, et tamen mundi concupiscentia in corde eius sordebat. Candida enim uestis prefert uotum uirginitatis.



CAP. CCXLI.---De uiduis.

uiduarum prima Dina filia Iacob exstitit ante legem, a qua usus uidualis cepit; hanc sub lege Iudith et alie multe imitate sunt: sub gratia uero Anna et alie plurime secute sunt, que secundas nuptias contempserunt, harum quoque habitus est  mundo despectus.



CAP. CCXLII.---De conuersis.

Conuerse autem, que eumdem habitum gerunt, a Maria Magdalena formam sumpserunt.



CAP. CCXLIII.---Baptizati albas portant uestes.

Baptizati autem ideo uestes albas portant, quia amissam innocentiam se recepisse insinuant. Illorum mitra regni coronam, alba uero sacerdotii prefert stolam. Iam enim facti sunt reges et sacerdotes et Christi regis et sacerdotis coheredes



LIBER SECUNDUS. DE HORIS CANONICIS.


 In superiore libro de missa et Ecclesia, eiusque ministris, que Dominus largiri dignatus est, digessimus; nunc de reliquis horis, que rursus Dominus inspirauerit, dicamus, ut promisimus, et a Dominica nocte incipiamus, in qua redempti a seruitute ad libertatem, de morte ad uitam translati sumus.



CAP. I.---De nocturnorum officio

Nocturnale itaque officium representat nobis excubias supernorum ciuium: celestis namque Hierusalem, que edificatur ut ciuitas, et conseruatur per angelicas uigilias. Qui uices suas quasi in tres uigilias distribuunt, ac singulas tribus horis distinguunt, et unamquamque tribus ordinibus custodiunt, dum Trinitati in terrenis agminibus laudes dulcisono  concentu iugiter concinunt. Et quia presens Ecclesia in hanc ciuitatem, et in contubernium horum ciuium uentura predicatur, ideo et ipsa Hierusalem nuncupatur, et idcirco illius ciuitatis uigiles in suis uigiliis imitatur: quia uero illius membra hic gerit, ideo hoc officium in nocte agit. Ideo autem in nocte Dominica, quia in hac meruit angelorum consortia.

Hec itaque urbs per basilicam figuratur, in qua clerus et populus quasi exercitus in militiam congregantur. Signa militibus per tubas dantur, Christianis  signa per campanas dantur, qui quasi milites conuenientes imperatorum salutant, dum per uersum, Domine, labia mea aperies, laudes Christi inchoant. Dum enim in nocte dormitum eunt, signaculo crucis quasi sigillo se muniunt, qua nunc aperiunt, dum ora in nocte clausa ad laudem Dei soluunt. Sed quia frustra uigilant, nisi Dominus custodiat ciuitatem  per uersum Deus, in adiutorium meum, diuinum auxilium inuocant.

Cantor, qui inuitatorium inchoat, est preco, qui tuba uigiles ad excubias conuocat. Post psalmum uenite, hymnum omnes cantant, uelut milites qui in castra conueniunt regem laudibus efferunt. Deinde uigilias inter se distribuunt, dum tres nocturnos psallunt. Singule uigilie tribus horis distinguuntur,  et singulis nocturnis tres psalmi discernuntur. Angelice excubie tribus ordinibus seruantur, et in nostris uigiliis ordines scilicet psalmorum, lectionum, responsoriorum denotantur. Quia celestes excubie per nouem ordines angelorum celebrantur. Tres itaque nocturni, totius Ecclesie militiam nobis commemorant, qua in castris Domini sub tribus temporibus uidelicet ante legem, sub lege, et sub gratia militat.



CAP. II.---De prima uigilia.

Prima uigilia tempus ante legem intelligitur, qua  quasi tribus horis ascribitur, dum tribus interstitiis distinguitur.


Prima uigilia quid significet.

Prima hora huius uigilie ab Adam usque ad Ne erat, in qua excubias huius ciuitatis Abel, Enos, Enoch, Lamech seruabant, sicut primi Psalmi indicant. Beatus uir . Abel exprimit, qui tanquam lignum interpretatur, quod fructum iustitie protulit, dum ab hominibus huius urbis procubuit. Quare fremuerunt , Enos denuntiat, qui Domino in timore seruiebat, quem Scriptura primum nomen Domini inuocasse commemorat . Domine, quid multiplicati , Enoch innuit, quem Dominus suscepit, dum eum de terrenis transtulit . Domine, ne in furore ,  Lamech depromit, cuius deprecationem Dominus exaudiuit, cum ei talem filium dedit, qui humanum genus a furore Domini in Arca seruauit . Hi psalmi ideo sub una Gloria Patri canuntur, quia iusti illius temporis Trinitatem coluisse creduntur. Ideo autem quatuor psalluntur, quia quatuor uirtutibus prudentia, fortitudine, iustitia, temperantia, fulsisse noscuntur. Antiphona, per quam modulantur, laudatio eorum in Deum notatur.



CAP. III.---De secunda hora.

Secunda hora huius uigilie a Ne usque ad Abraham erat. In qua Ne, Sem, Heber, Thare uigilabant, ut sequentes Psalmi insinuant. Domine Deus meus , Ne exprimit, quem Dominus in sua generatione  iustum inuenit, et ideo a persequentibus aquis saluum fecit. . Domine Dominus noster , Sem congruit, quem Dominus gloria et honore coronauit, dum eum benedictione patris super fratres sublimauit. Confitebor , Heber innuit, qui omnia Dei mirabilia narrauit, quando ciuitatem gigantum dissipauit. In Domino confido , Thare depromit, qui in Domino confidit, quando impia gens ignem adorare cegit, cuius pars calicis, ignis et sulfur fuit. Hi quoque quaterni psalmi sub uno Gloria Patri canuntur, quia et illi patres in quatuor uirtutibus rutilantes Trinitatem adorasse noscuntur. Antiphona uero modulationis prefert deuotionem illorum laudationis.



CAP. Iu.---De tertia hora.


Tertia hora uigilie ab Abraham usque ad Moysen fuerat, in qua Abraham, Isaac, Iacob et Ioseph uices uigilandi custodiebant, qui instantes psalmi proclamant.

Saluum me fac , Abraham exprimit, quando sanctus defecit, cum uidelicet ipse pene solus Deum coluit, et totus mundus idololatrie deditus fuit.

Usquequo, Domine, obliuisceris , Isaac innuit, cui Dominus bona tribuit, dum Christi figuram in omnibus pretulit.

Dixit insipiens , Iacob ostendit, quem insipiens Laban sicut escam deuorauit, dum eum sepius defraudauit. Scilicet quia Dominus spes eius  fuit, malum ab eo auertit, unde exsultauit Iacob, et letatus est Isrel.

Domine, quis habitabit , Ioseph demonstratur; qui sine macula est ingressus, dum stuprum recusabat, et operatus est iustitiam, dum populum a periculo famis liberauit. Hi etiam quaterni sub uno Gloria Patri clauduntur, quia hi uigiles quatuor uirtutibus splendentes Trinitatem coluisse leguntur. Antiphona melodie est laus ab eis exhibita maiestati diuine. Sunt etiam iste antiphone quedam uigilum cantilene.



CAP. u.---uersiculus.

uersus qui sequitur, a uertendo dicitur, ideo quia se uertit de psalmis chorus ad Orientem, et quia se uertit de psalmis ad dilectionem; per orationem  Dominicam, que secreto dicitur, secretum regis consilium intelligitur. Post pater noster sacerdos uersum aperte dicit, quasi rex mandatum legatis iniungit. uicissitudines lectorum sunt successiones legatorum. Qui iube, domne, benedicere dicit, quasi licentiam eundi petit. Benedictio uero sacerdotis est licentia imperatoris. Ipsa autem lectio est iniuncte legationis exsecutio. Tu autem Domine, reuersionem legati exprimit, dum commissum mandatum redit.



CAP. uI.---De lectionibus.

Lectiones quoque predicationem illorum patrum preferunt, responsoria uitam eorum, per quam predicationi responderunt. Ideo autem post uigiliam Abrahe lectiones leguntur, quia ab eo primitus littere post diluuium reperte traduntur, et ipse primus  Chaldeos astronomiam docuit, et Aegyptios mathematica imbuit. Ideo etiam peracta prima uigilia lectiones leguntur, quia transacto primo tempore libri legis ad doctrinam populi a Moyse eduntur.



CAP. uII.---De secunda uigilia et secundo nocturno.

Secunda uigilia tempus legis accipitur, quod iterum quasi horis discernitur, dum tribus interstitiis diuiditur, scilicet uno a Moyse usque ad Dauid, secundo a Dauid usque ad Babyloniam, tertio a Babylonia usque ad Christum, siue sacerdotibus, iudicibus, regibus, quod declarat psalmorum textus.



CAP. uIII.---De prima hora.

Nam Conserua me, Domine , sacerdotes  exprimit, quorum Dominus pars hereditatis et calicis fuit, qui prima hora huius uigilie excubias seruabant, dum Aaron et alii post eum, legem Domini populum docebant. Exaudi, Domine, iustitiam meam , iudices innuit, quorum iudicium de uultu Domini prodiit.



CAP. IX.---De secunda hora.

Hi secunde hore uigilandi curam susceperunt, dum Gedeon et alii populum secundum legem Dei iudicauerunt. Diligam te, Domine , reges ostendit, quos Dominus caput gentium constituit, qui tertie hore uigilias custodiebant, dum Dauid et alii populum ad iustitiam regebant.



CAP. X.---De Gloria Patri et tertio nocturno.

Singuli psalmi cum Gloria Patri psalluntur, quia  singuli supradicti ordines Trinitatem adorasse scribuntur, ideo etiam et tres psalmi canuntur. Antiphone terne, quibus psalmi modulantur, sunt laudes que ab illis iustis Trinitati exhibebantur. Sequentes lectiones sunt illorum uigilum predicationes. Responsoria uero illorum actiones, quibus hic cantabiles erant Dei iustificationes. Ideo autem lectiones post ad uigiliam regum leguntur, quia illo tempore libri prophetarum scribebantur, et ipsi tempore legis, quasi secunda uigilia, populum docuerunt, et cantum bonorum operum personuerunt.



CAP. XI.---De tertia uigilia et tertio nocturno.

Tertia uigilia tempus gratie exstat, que usque in fine mundi perdurat. Hec quasi in tres horas diuiditur, dum tempore apostolice predicationis,  tempore persecutionis, tempore pacis distinguitur.


De prima hora.

Prima hora huius uigilie apostoli uigilabant, quos demonstrat psalmus , Celi enarrant, quorum uoces omnis loquela et sermo audiuit, dum eorum sonus in omnem terram exiuit.


De secunda hora.

Secunda hora martyres uigilandi curam subibant, quos psalmus , Exaudiat te Dominus, denuntiat, quos nomen Dei in tribulationibus protexit, et omnis sacrificii eorum memor fuit.


De tertia hora.

Tertie hore excubias Constantinus dux pacis cum fidelibus suscepit, quem psalmus , Domine, in uirtute tua letabitur rex, innuit. Ipse enim rex in  uirtute Christi est letatus, dum Taurus in conuentu totius orbis in nomine Christi est per Siluestrum resuscitatus. Super salutem Dei uehementer exultauit, dum maximam synodum in Niceam congregauit, unde Ecclesia coronam super caput eius posuit glorie, et magnum decorem ei tribuit. Huius uigilie custodiam adhuc populus fidelium seruat, cuius rex in Domino sperat. Ultimi uersus psalmi tangunt tempora antichristi. Quem Dominus clibanum ignis ponet, in quo uasa sua examinet. In tempore uero uultus sui, id est in die iudicii, eum cum omnibus iniquis Dominus in ira sua conturbabit, cum eos ignis deuorabit. Ecclesiam uero uigilem in uirtute sua Dominus tunc exaltabit, que uirtutes eius in eternum cantabit. Hi psalmi singuli cum Gloria  Patri terminantur, quia Trinitas ab his omnibus ueneratur. Tres autem ideo sunt, quia in fide, spe, et caritate floruerunt. Antiphone melodie sunt gratiarum actiones Ecclesie, et quedam uigilum cantilene.



CAP. XII.---Quod Paulus uigil fuerit.

Paulus uigil suauem cantilenam in prima hora cantauit, dum pro Gentium uocatione sic exsultauit: Regi seculorum immortali, inuisibili, soli Deo honor et gloria in secula seculorum, amen .



CAP. XIII.---Laurentius uigil.

Laurentius uigil dulcem cantilenam in secunda hora est modulatus, dum in craticula sic est gratulatus:  Gratias tibi ago Domine, quia ianuas tuas ingredi merui.



CAP. XIu.---Gregorius  uigil.

Gregorius uigil delectabilem harmoniam in tertia hora sonuit, dum musica arte diuinum officium agi docuit: per lectiones que recitantur, doctrine fidelium designantur. Responsoria que cantantur, sunt illorum exempla, quibus alii informantur, unde et responsorii uocabulum his, quia uita doctrine respondet per cantum, usus penitentium conuersio intelligitur, cum quis de malo ad bonum conuertitur. Sicut enim laborat, qui uersum solus cantat, ita penitens laborem subit, dum pro errato satisfacit. Post uersum autem cantus inceptio, est communis omnium pro conuerso gratulatio. Cui omnes per orationes succurrunt, sicut canenti subueniunt,  quia et angeli super uno penitentiam agente gaudium in celis ducunt ; per hoc autem cantores milites in excubiis imitantur, quia si aliquis ex sociis suis inter hostes aberrauerit, contristantur; si uero periculum euadens redierit, ei congratulantur. Tertio responsorio semper gloria Patri annectitur, quia Trinitati omne presens, preteritum et futurum subiicitur. Ad tertiam uigiliam ideo euangelium recitatur, quia in tertio tempore illud modo predicabatur. Ideo et in tertio nocturno sepius in antiphonis alleluia cantatur, quia in illo tempore laus et letitia eterne uite prenuntiabatur. Hec uniuersa ideo in Dominica nocte actitantur, quia hi omnes supradicti per fidem resurrectionis Christi saluantur. Porro Te Deum laudamus gaudium et  letitiam nobis representat, quia Ecclesia in die iudicii liberata exsultat. Forsitan aliquem mouebit, cur tres tantum uigilie a nobis ponantur, cum quatuor noctis uigilie tradantur. Hic sciat cum ad noctem seculi significatio refertur, tunc tres tantum uigilie propter tria tempora ponuntur, pro quibus et tres nocturni psalluntur. Cum uero ad noctem temporis refertur, tunc quatuor uigilie scribuntur, et per quatuor laudes canuntur. Et sciendum cum nocturnus dicitur, cantus intelligitur. Cum autem nocturna, tunc hora accipitur.



CAP. Xu.---De media nocte.

Nocturnale autem officium ideo media nocte agimus, quia media nocte Dominus dormientes Aegyptios  percussisse et uigilantes Hebreos liberasse legitur. Ideo enim in media nocte agitur, quia media nocte in Bethlehem Dominus natus legitur, eique mox ab angelis laus concinitur; qui etiam pastoribus cum lumine apparebant, qui uigilias noctis custodiebant. Ideoque, in media nocte, et in Dominica nocte, quia Dominus media nocte, et in Dominica nocte, infernum deuastauit, et populum uigilantem in media nocte liberauit. Ideo nichilominus in media nocte, quia Dominus in media nocte, et in Dominica nocte ad iudicium ueniet, et dormientes a bonis de ciuitate sua disperdet; uigilantes uero in bonis in locum exsultationis adducet.



CAP. XuI.---De auctoritate sanctorum.


Auctoritatem uero a sanctis habemus, ut in nocte surgentes laudes Creatori nostro cantemus. Dauid namque  et prophete media nocte ad confitendum nomini Domini surgebant, et Dominus in oratione pernoctabat, et Paulus atque Sylas in carcere media nocte psallebant , quando ingens lumen diuinitus ibi resplendebat: hos qui imitantur, et premiis participantur.



CAP. XuII.---Dispositio Hieronymi.

Hieronymus primum in Bethlehem, ubi Dominus nasci uoluit, nocturnale officium uel reliquas horas, ut hodie canit Ecclesia, disposuit. Secundum Damasus papa per omnes Ecclesias eodem ritu celebrari constituit. Anti dicitur contra; uero dicitur  sonus, inde antiphona nomen habet, quod circa sonum sonet, quia cum uidelicet antiphona incipitur, secundum tonum eius psalmus canitur. Hunc cantum primitus Ignatius Antiochenus episcopus in celo angelicum chorum alternare audiuit, et secundum hanc formam suam Ecclesiam cantare docuit, isque nos ad omnes Ecclesias pertransiit. Responsorium a respondendo dicitur, quia choro canente uersus ab uno respondetur, et huic iterum a choro per inceptionem respondetur. Hunc cantum in primis Ambrosius Mediolanensis episcopus composuit, et ab eo tota Ecclesia formam accepit. Hic enim hymnos composuit quos adhuc Ecclesia in laude Christi canit.



CAP. XuIII.---De uinea Domini.

 Nocturnale officium quoque est imitatio in uinea laborantium . Cum in Ecclesia ad seruitium Dei noctu canimus, quasi in uinea ad operandum conuenimus. Presens enim uita nocti comparatur, que tenebris ignorantie obscuratur. Cum laudem Dei per Domine, labia mea aperies incipimus, quasi opus uinee inchoamus. Moxque diuinum auxilium per Deus, in adiutorium meum intende inuocamus, quatenus inceptum opus perficiamus, per uenite uero alterutrum ad seruitium Dei, quasi operantes instigamus. Deinde hymnum Deo canimus, quod nocturnas illusiones superauimus, et illos per hoc imitamur, qui cantant, dum operantur. Deinde dum alternatim psallimus, quasi certatim operi insistimus, dum lectiones legimus, quasi nos ad opus  instruimus, dum responsoria canimus, quasi post peractum opus gratias agimus. Est enim lectio mentis refectio; dum ergo lectiones legimus, quasi animas in diuino opere lassas uelut uinee operarios reficimus; dum responsoria canimus, quasi post refectionem laudes soluimus. Unde cum iterum psallimus, quasi refecti ad laborandum surgimus, diuerse nocturne uarie hore sunt, quibus operarii uineam Domini introierunt. Ut autem labor huius uinee nobis leuigetur, priorum primum in hac uinea pondus diei et estus portantium exemplum per psalmos et lectiones prebetur.



CAP. XIX.---De sacerdote.

Sacerdos itaque qui incipit, figuram patrisfamilias  gerit, qui operarios ad uinee culturam conducit . Cantor, qui uenite, exsultemus cantat, prefert procuratorem, qui aduinee culturam inuitat. Porro hymnus illum cantum representat, quem post peractum opus alacriter inchoant. Psalmi diuersorum sanctorum opera nobis insinuant, qui in hac uita laborabant. Primi namque quaterni psalmi mane, scilicet ab Adam usque ad Ne demonstrant. Secundi quaterni horam tertiam, scilicet a Ne usque ad Abraham indicant. Tertii quaterni sextam horam, scilicet ab Abraham usque ad Moysen denuntiant.



CAP. XX.---Mane Abel.

Mane itaque primus Abel huius uinee laborem subiit, quem primus psalmus, Beatus uir, exprimit, qui  nos in lege Domini die ac nocte meditari quasi in uinea operari docuit, dum ipse protomartyr tanquam lignum fructiferum fructum martyrii primus obtulit. Post hunc Enos hanc uineam excoluit, quem psalmus , Quare fremuerunt, innuit, qui nos in hac uinea Domino in timore seruire constituit, quando gentes ex Cham in malitia fremuerunt et aduersus Dominum inania meditati sunt. Deinde Enoch huius uinee cultor exstitit, quem, Domine, quid multiplicati sunt , depromit, qui nos a somno exsurgere et uoce nostra ad Dominum clamare monuit. Quem quia multitudo populi maligni circumdedit, Dominus eum suscepit. Lamech quoque ad laborem introiuit, quem Domine, ne in furore  innotescit, qui nos per singulas noctes lectum nostrum cum lacrymis  lauare instruit, ne cum his pereamus quos Dominus in furore suo arguit.



CAP. XXI.---Tertia hora Ne.

Domine Deus meus, in te speraui , Ne ostendit, qui quasi tertia hora hanc uineam excoluit, et primus uites plantare nos docuit; qui quia in Domino sperauit, eum in undis liberauit. Domine, Dominus noster , Sem denuntiat, qui post diluuium in hac uinea nomen Domini mirabile in uniuersa terra nuntiabat, qui omnes se laudantes gloria et honore coronabit, qui ex ore infantium et lactentium laudem perfecit. Confitebor tibi, Domine , Heber cultorem huius uinee insinuat, qui nos admonet psallere Domino, qui in Sion habitat. In Domino confido , Thare indicat, qui cultor  huius uinee in Domino confidebat, et Domino in templo sancto suo nos seruire monebat.



CAP. XXII.---Sexta hora Abraham.

Sexta hora Abraham hanc uineam intrabat, quem pars Saluum me fac , declarat, quando mundus idola coluit. Usquequo, Domine, obliuisceris , Isaac in hac uinea laborantem exprimit, cuius Dominus oblitus non fuit, dum arietem mactandum pro eo posuit; qui nos cantare Domino et psallere nomini eius monuit, qui omnia bona nobis tribuit. Dixit insipiens , Iacob innuit, qui apud insipientem Laban pondus diei et estus portauit, et nos Dominum inuocare docuit. Domine, quis habitabit , Ioseph depromit, qui in hac uinea  sine macula desudauit, et nos Dominum glorificare monuit.



CAP. XXIII.---De uersu.

Quod intermissa psalmodia uersus dicitur, designat quod ex intermisso opere multitudo ad refectionem expeditur. Lectiones que leguntur, sunt diuersa fercula quibus operarii ad inuicem reficiuntur. Benedictiones que precedunt, religiosorum benedictiones preferunt, quibus cibum benedicit. Responsoria, que post lectionem canuntur, sunt laudes que sumpto cibo soluuntur.



CAP. XXIu.---Nona hora Moyses.

Secunda nocturna est hora nona: hac Moyses et Aaron aliique legis sacerdotes uineam Domini excolebant, qui in psalmo , Conserua me, Domine,  Dominum Patrem suum et calicem dicebant, et nos Dominum, qui tribuit intellectum, benedicere docebant. In hac enim iudices laborabant, quos Psalmus , Exaudi, Domine, iustitiam meam, denotat, qui iudicium suum de uultu Domini prodire rogabant, et nos in nocte ad Dominum clamare monebant. In hac reges quoque desudabant, qui se in psalmo , Diligam te, Domine, in caput gentium constitutos proclamant, qui nos laudando Dominum inuocare instruebant. uersus modulatio, est ab opere separatio, lectiones sunt operariorum refectiones. Responsoria sunt illorum laudationes.



CAP. XXu.---Undecima hora apostoli.

In tertia nocturna representatur hora undecima, hac apostoli humeros oneri supponebant, quos canit  psalmus Celi enarrant , qui nos iustitias Domini edocebant; in hac martyres, ut in magno estu graue pondus portabant, quos loquitur psalmus Exaudiat te Dominus , qui nos Dominum in die tribulationis inuocare monebant. In hac confessores operarii sunt, qui in psalmo Domine, in uirtute  expressi sunt, qui uoluntate labiorum suorum fraudati non sunt, et nos cantare et psallere uirtutes Domini persuaserunt; per uersum qui sequitur et Euangelium quod legitur, conuersio gentilium intelligitur; qui quasi responsorium canit, quod per Euangelium in Domini uineam conducti sunt, qui tota die in foro infidelitatis otiosi steterunt; per Te Deum laudamus illorum  gaudium accipitur quibus peracto opere denarius in sero, id est in uita eterna in consummatione seculi, traditur. Hos ideo in nocturnali officio imitamur, ut cum eis denarium uite Christum mereamur. Et quia hec cuncta per Christi resurrectionem sperantur, ideo in nocte Dominice resurrectionis talis modo cantatur.



CAP. XXuI.---De uersibus.

Antiqui patres in omni opere Deum inuocabant, sed et gentiles Deum in minimis etiam rebus inuocandum censebant. Ideo nos omnes horas per uersum Deus in adiutorium incipimus, ut in omni actione diuinum auxilium inuocemus. uersus Memor fui in nocte tempus ante legem designat, quo patriarche in nocte ignorantie nominis Domini memores  erant. Sed et Dominum exprimit, qui pro nobis in cruce orauit, ut Ecclesia nominis eius in nocte memor sit. uersus Media nocte surgebam tempus legis denotat, quo prophete de nocte ignorantie ad lucem scientie surgebant. Sed et Dominum demonstrat, qui media nocte de mortuis surgebat, ut et Ecclesia media nocte ad confitendum nomini eius surgat. Per uersum Exaltare, Domine, tempus gratie designatur, quia Dominus in uirture sua scilicet in dextra Patris exaltatur. Et si Ecclesia uirtutes eius in nocte cantabit, eam quoque in gaudio exaltabit. Exaudi, Domine, preces seruorum tuorum ex libro Paralipomenon assumptum  patriarchis conuenit, quos primus nocturnus exprimit. Ostende nobis, Domine, uel quodcunque aliud pro  tempore de psalterio uel alia prophetia sumptum prophetis congruit, quos secundus nocturnus innuit. Precibus et meritis beate Marie omniumque sanctorum sancte Marie et apostolis conuenit, quos tertius nocturnus concinit. Iube, Domine, benedicere ad Dominum dicitur, ad quod Tu autem continuatur, quod de psalmo Beatus qui intelligit assumitur. Sacerdos autem, qui tenet uicem Domini, dat benedictionem.



CAP. XXuII.---De festiuitate sanctorum.

In festis sanctorum ita nocturnale officium ut in nocte Dominica agimus, quia eos per Christi resurrectionem gaudia consecutos credimus. Ideo autem cum nouem psalmis et totidem lectionibus ac responsoriis celebramus, quia eos in consortio nouem  ordinum angelorum esse predicamus.



CAP. XXuIII.---De Matutinis monachorum.

Porro diuinum officium a beato Benedicto ordinatum pene idem significat, presertim cum ad idem, uidelicet ad laudem Dei et ad iustorum preconia, tendat. Hoc ideo ab Ecclesia est receptum, quia ab illo qui omnium iustorum spiritu plenus fuit est prolatum, et ab apostolici pontificis, scilicet Gregorii, auctoritate roboratum. Siquidem patet quod idem uir Deo plenus in uinea laborantes et in uigiliis excubantes attenderit, dum tali modo psalmos distribuerit, et Dominicam noctem tribus uigiliis per tres nocturnos distinxerit, licet ipse psalmos senario, lectiones uero quaternario numero assignauerit,  quia uidelicet per senarium actiue uite actio designatur, propter sex opera Euangelii quibus in istis sex diebus quasi in uinea laboratur, per quaternarium uero contemplatiue uite perfectio propter quatuor Euangelia figuratur, quibus contra hostes animarum, scilicet uitia et demones, iugiter uigilatur; per sex ergo psalmos in uinea Domini laborantes declarantur, per quatuor lectiones in castris Domini uigilantes demonstrantur, per Responsoria alacritas laborantium denotatur. Notandum quod hic diuini seruitii ordinator a psalmo Domine in uirtute tua , qui de pace Ecclesie constat, incepit, et reliquos, qui passionem Christi sonant, in officio conclusit. Dominus enim in cruce a Deus Deus meus, respice incepit, et ita decem psalmos  cantans in uersu. In manus tuas commendo spiritum meum  finiuit. Hoc idcirco in nocte Dominice resurrectionis instituit, quia nimirum Christus per passionem ad resurrectionis pacem peruenit, et Ecclesie pacem per passionem suam contulit. Et nos in pace degentes si passionem Christi in uigiliis nos cruciando imitabimur, in resurrectione pace per Christum ditabimur.



CAP. XXIX.---De tertio nocturno.

Tertium nocturnum idem uir Dei tribus canticis attribuit, quia Trinitatem in fide, spe et caritate, laudari uoluit. Unde eadem cantica cum Alleluia cantari instituit, quia laudatores Trinitatis ad canticum celestis letitie uocare docuit. Deinde quatuor lectiones de Euangelio legi precepit, quia Christi  uigiles per doctrinam quatuor Euangeliorum in quatuor uirtutibus munitos monuit, ut uidelicet in diuinis et humanis sint prudentes, in aduersis et prosperis fortes, in Dei seruitio soluendo et prelatis obediendo iussum omnibus actibus suis temperati, his quatuor etiam subiungunt, si hec omnia alacriter peragunt. Post hec constituit Deo dilectus cantari: Te Deum laudamus, quatenus nil sibi in his omnibus ascribant, sed cuncta diuine laudi attribuant, se uero inutiles seruos dicant. Per Te Deum laudamus etiam ille cantus intelligitur qui peracto opere ab operariis pre gaudio canitur. Deinde Euangelium legi precipitur; per quod uita eterna promittitur, quod denarius intelligitur qui operariis post laborem dabitur; per hymnum Te decet laus, qui ad  extremum canitur, illa ultima gratulatio accipitur. quando, percepto uite denario, in Domino exsultant, quod de labore ad requiem, de uinea ad patriam eis ire licet.



CAP. XXX.---De inclinationibus.

Dum ecclesiam ingredientes ad altare inclinamus, quasi regem milites adoramus. Aeterni quippe Regis milites sumus, cui semper in procinctu specialis militie adsumus. Cum autem ad Orientem et Occidentem inclinamus, Deum ubique presentem nos adorare monstramus. Quem ita rationali motu ab ortu nostre natiuitatis usque ad occasum mortis sequi debemus, sicut celum ab Oriente in Occidentem naturali reuolutione ferri uidemus. Quod monachi expressius designant, qui se toto corpore ab  Oriente in Occidentem gyrant.



CAP. XXXI.---Nota dignitatem que in matutinis Laudibus est.

Apud gentiles dii infernales dicebantur Manes, eo quod mane diem terris emitterent, quem tota nocte quasi inclusum retinerent  . A Manibus ergo mane, id est bonum, dicitur, eo quod nil melius luce uideatur. A mane autem dicitur matutina, quasi laus Deo pro luce exhibita.



CAP. XXXII.---Prima causa.

Hanc horam ea de causa canimus, quod hac hora mundum creatum credimus; hac hora astra matutina  cum iucunditate luxerunt, et Deum, qui fecit ea, dulci harmonia laudauerunt, scilicet angeli ea hora creati sunt, qui et filii Dei uocati sunt, qui mox pro creatione mundi magna uoce suaui concentu conditori iubilauerunt. Quos nos hac hora canentes imitamur, qui astra uespertina appellamur, quatenus si solem Christum pro nobis occidentem laudibus sequamur, per eum ad ortum lucis uidelicet in resurrectione ad astra matutina perducamur.



CAP. XXXIII.---Secunda causa.

Hac hora Dominus populum suum per mare Rubrum transduxit, et hostes illorum submersit, sicut scriptum est: »Factum est in uigilia matutina Dominus per nubem respexit, et Aegyptios interfecit .« Ea hora qua illi sunt in mari et in  nube baptizati, sunt illi in fluctus precipitati.



CAP. XXXIu.---Tertia causa.

Hac hora Christus uictor a morte resurrexit, et diem nobis ab inferis reuexit, et populum sanguine suo redemptum a regno tyranni reduxit, et hostes eorum barathro immersit.



CAP. XXXu.---Quarta causa.

Hac hora in fine mundi iusti a somno mortis euigilabunt, dum de nocte huius mundi ad lucem eterne claritatis transmigrabunt. Tempus igitur noctis, quod ante nocturnum precedit, prefert illud tempus mortis quod ante legem precessit. Nocturnus uero illud tempus exprimit quo populus sub lege Dominum coluit. Matutinalis autem hora, cum  lux appropinquat, tempus a Christi resurrectione usque in fine mundi demonstrat, quo Ecclesia dilecto suo canticum cantat. Psalmi nempe qui hic cantantur utrumque exprimere conantur, et tempus legis, quod uelut umbra precessit, et tempus gratie, quod ut lux uisitanter postea fulsit.



CAP. XXXuI.---»Dominus regnauit.« Psalmus I laudum Dominice

Primus itaque psalmus, Dominus regnauit, illud tempus legis innuit quo Dominus post liberationem populi sui super eumdem populum regnauit, et ei quasi rex legem seruandam constituit, decorem induit, dum in mirabili tabernaculo coli uoluit. Tempus quoque gratie exprimit, quo Dominus  post redemptionem populi sui a morte resurgens per mundum regnauit, et decorem immortalitatis induit.



CAP. XXXuII.---Iubilate.

Secundus psalmus, Iubilate, illud tempus umbre ostendit quo populus Domini et oues pascue eius portas eius, id est terram repromissionis, in confessione intrauit, et ei omnis illa terra iubilauit, eique in letitia seruiuit. Tempus etiam gratie depromit, quo Ecclesia fidem Christi recepit, et ad predicationem apostolorum iubilauit omnis terra, et Domino seruiuit in letitia.



CAP. XXXuIII.---Deus, Deus meus.


Tertius psalmus, Deus, Deus meus, ad te de luce uigilo, illud tempus umbre indicat quo, deuictis hostibus sub Salomone, in pace populus tripudiabat, quando in uelamento templi exsultabat, et rex omnisque populus in Deo iurans eum laudabat.



CAP. XXXIX.---Deus misereatur nostri.

Huic psalmo alius, scilicet, Deus misereatur nostri, sub uno Gloria Patri copulatur, quia regnum Iuda et regnum Isrel in una lege sociatur. Tempus etiam gratie exprimit, quo, sedata persecutione, Ecclesia pacem recepit. Ideo autem de luce ad Dominum uigilat, et in matutinis in eo meditatur, quia ei adiutor exstiterat. Rex uero Constantinus in Deo  letatur, per quem omnis Ecclesia in Christo iurans pace gratulatur, dum os hereticorum iniqua loquentium obstruitur. Alius psalmus, Deus misereatur nostri, huic sub uno Gloria Patri adiungitur, quia Iudaicus populus Ecclesie adhuc in una fide associabitur.



CAP. XL.---Benedicite omnia opera Domini Domino.

Canticum Benedicite, quod sibi quintus locus ascribit, illud tempus umbre innuit, quo quinta etate Nabuchodonosor tres pueros in caminum ignis misit, in quo angelus eos resoluens eumdem hymnum cum eis cecinit. Illud quoque tempus exprimitur quo Antichristus tres partes mundi, Asiam, Africam, Europam, a tribus filiis Ne genitas in caminum tribulationis missurus dicitur. Unde et sine  Gloria Patri canitur, quia tunc omnis laus Ecclesie clauditur.



CAP. XLI.---»Laudate Dominum de celis« et »Cantate,« et »Laudate,« sub uno »Gloria Patri.«

Laudate Dominum de celis illud tempus umbre denuntiat quo populus a Babylone reuersus templum Domino reedificabat, et illud tempus ostendit quo Ecclesia, occiso Antichristo, Dominum laudabit, et per terrorem lapsos in domum Dei penitentia restaurabit, hi tres Psalmi ideo sub uno Gloria Patri psalluntur, quia tunc Christiani, Iudei et Gentiles, in una religione Dominum laudare noscuntur.



CAP. XLII.---De hymno.

Hymnus illud tempus umbre exprimit quo Iudas Machabeus dedicato templo pro uictoria hymnum Domino cum populo cecinit, et illud tempus innuit quo Ecclesia pro uictoria de Antichristo hymnum Domino canet.



CAP. XLIII.---De capitulo.

Capitulum, quod a sacerdote dicitur, est angeli legatio, qua precursor Christi Zacarie repromittitur, et ultimam horam denuntiat, qua nouissima tuba angeli mortuos ad uitam excitat. uersus qui sequitur, Dominus regnauit, declarat quod sicut Christus post resurrectionem in Ecclesia regnauit, ita post generalem resurrectionem in omnibus electis regnabit. A quibusdam uersus in matitinis  Domine dicitur, et Ecclesie resurrectio exprimitur.



CAP. XLIu.---De cantico »Benedictus Deus.«

Per canticum autem Benedictus, quod illucescente die cantatur, aduentus uere lucis Christi in hunc mundum designatur, quod Zacarias ei obuiam cantauit, quando plebem suam in hoc mundo uisitauit, et sedentes in tenebris et umbra mortis inferni illuminauit, et illud tempus representat, quo in ultimis Christus splendor eterne glorie et sol iustitie aduentus sui ortu orbem illustrat, et Ecclesia ei obuiam rapta letabunda laudes iubilat; quam sponsus suus uisitat, et diu in tenebris huius mundi sedentem sua claritate illuminat.



CAP. XLu.---De oratione et suffragiis.

 Oratione que sequitur, illa ultima benedictio, uenite, benedicti Patris mei , intelligitur. Suffragia sanctorum, que postea canuntur, sunt multe mansiones in domo Patris, in quas singuli pro meritis introducuntur. Ideo in Dominica die he laudes canuntur, quia per fidem resurrectionis Christi hec gaudia iustis in resurrectione dabuntur. Ideo etiam infra Pascha frequentantur, quia resurrectionis Christi et nostre tempus representatur per eas. Ideo uero hec in festis sanctorum cantantur, quia sancti nunc in gaudio, quod in resurrectione dupliciter percepturi sunt, gratulantur. Hanc eamdem significationem et sanctus Benedictus in ordinatione sui officii expressit, hoc solo mutato, quod Deus misereatur in primis ob honorem sancte  Trinitatis cantari iussit.



CAP. XLuI.---De priuatis noctibus.

In Dominica nocte celebrauimus nostram liberationem, et angelorum cequalitatem; in priuatis noctibus commemoramus nostri exsilii seruitutem. A quo enim quis superatur, illius et seruus uocatur. Diabolus autem humanum genus in primo parente deuicit, et dure seruituti subiecit. Ut ergo ab hac seruitute [liberi] fiamus, diuino seruitio nocturnis horis insudemus, ut a nocte huius uite ad eternam lucem perueniamus. uerumtamen quia nostram seruitutem per sex etates mundi extendi deploramus, ideo sex noctibus hebdomade hoc officium celebramus.



CAP. XLuII.---De duodecim horis.

Et quia nocti duodecim horas ascribimus, ideo duodecim psalmos canimus, quatenus qui duodecim mensibus anni seruitute detinemur, per doctrinam duodecim apostolorum libertati donemur.



CAP. XLuIII.---De sex antiphonis super nocturnum.

Ideo autem sex antiphonas cantamus, ut per sex opera Euangelii de nocte mortis ad lucem Christum transeamus. Que sex opera sunt, esurientem cibare, sitientem potare, nudum uestire, hospitem colligere, infirmum uisitare et carceratum redimere.



CAP. XLIX.---uiginti quatuor hore.

Sol quoque totum mundum superius et inferius inter diem et noctem, hoc est XXIu horis perlustrat, et presentes quidem stellas sibi in die lumine suo obscurat, absentes uero in nocte illuminat. Qui solem  iustitie Christum prefigurat, qui hunc mundum superius quasi in die illustrabat, dum presentia sua doctrinis et miraculis illum illuminabat. Inferius uero quasi in nocte eum irradiauit, dum morte sua, sedentes in tenebris et umbra mortis uisitauit. Qui stellas presentes uelat in die, dum sanctos in gloria sue presentie a mundi tenebris celat. Stellas ergo in nocte absens illuminat, quia iustos in nocte huius uite illustrat.



CAP. L.---De duodecim psalmis.

In nocte ergo duodecim psalmos, et in die totidem psallimus, quot horis stellas a sole undique uersum illuminari diximus, quatenus nos Christiani in baptismate stelle facti ab eterno sole in omni hora illuminemur, si Dominum in omni tempore benedicentes  ueneremur. Et quia peccato deuicti seruituti sumus addicti, et in sudore uultus nostri oportet pane uesci , ideo solemus in die necessaria operari. In nocte uero, quando nullus potest operari, in uigiliis excubamus, ut eo reuertente a nuptiis cum eo ad libertatis iura redeamus. Ideo etiam tres lectiones legimus, quia tres uigilias posuit Dominus: Si, inquit, in prima, si in secunda, si in tertia uigilia uenerit, et ita inuenerit, beati sunt serui illi , que tres uigilie tres etates hominis pueritiam, iuuentutem, senectutem significant, in quibus cuncti Dominum in bonis operibus peruigiles prestolari iubemur. Tres ergo lectiones legimus, cum in fide Trinitatis in tribus etatibus alterutrum diuinum opus instruimus. Tria responsoria cantamus,  cum Trinitatem fide, spe, caritate glorificamus. Psalmi quoque pro prima uigilia, lectiones pro secunda, Responsoria pro tertia; matutine Laudes pro quarta uigilia noctis, quasi pro debito soluuntur. Sanctus etiam Benedictus in eadem significatione duodecim psalmos et tres lectiones in priuatis noctibus instituit; hoc tantum mutato quod lectiones psalmis interposuit, quia hec uidelicet media nocte agi uoluit.



CAP. LI.---De priuatis noctibus et de Laudibus cum cantamus »Miserere mei, Deus.«

Nox que precessit uitam nostram in peccatis expressit; nocturnale autem officium nostri exsilii seruitium. In matutinis Laudibus iam ad libertatem per  penitentiam tendimus, dum cantamus: Miserere mei Deus. Et quia per penitentiam de tenebris mortis ad lucem uite transitur, ideo in secundo psalmo per singulas ferias mane concinitur, ut in uerba mea: Mane astabo, et mane exaudies uocem meam ; in: Iudica me, Deus; Emitte lucem tuam ; in: Te decet hymnus, Deus; Exitus matutini, et uespere delectabis ; in: Domine, refugium; Mane floreat et Mane repleti sumus misericordia tua ; in: Domine, exaudi; Auditam fac mihi mane misericordiam tuam ; in: Bonum est confiteri, et ad annuntiandum mane misericordiam tuam .



CAP. LII.---Deus, Deus meus.

Quia uero per caritatem remissio peccatorum  tribuitur, tertius psalmus de dilectione Dei canitur, in quem sitit anima nostra, cuius nos penitentes suscepit dextera.



CAP. LIII.---Deus misereatur nostri.

In sequenti psalmo Deus misereatur nostri, dilectio proximi subiungitur, in quo uultum Dei super nos illuminari, et salutare Dei in omnibus gentibus cognosci poscitur. Hi duo psalmi ideo sub uno Gloria Patri psalluntur, quia precepta gemine dilectionis in una Christiana professione peraguntur. In psalmo quoque, Deus, Deus meus, exprimitur Christi diuinitas, cuius misericordia melior est super uitas. In Deus misereatur eius humanitas, per quam illuminatur nostra fragilitas. Et quia he due substantie in una persona Christi uenerantur, ideo hi duo  psalmi sub uno Gloria Patri cantantur; et quia in fide huius nominis penitentes saluantur, per hos etiam duos psalmos fides et operatio intelliguntur, per quam conuersi libertatem uenie consequuntur. Et quia per sex opera misericordie serui libertatem spiritus adipiscuntur, ideo sex cantica uictorie per sex dies canuntur.


Confitebor.

In primo cantico: Confitebor, cum Isaia exsultamus ; quia, sicut ille infidelem populum, ita nos peccata superauimus, et Dominus, qui propter peccata nobis erat iratus, propter penitentiam est nobis conciliatus.


Ego dixi in dimidio dierum.

In secundo, Ego dixi, cum Ezechia gaudemus  ; quia, sicut ille mortem corporis, ita nos mortem anime euasimus; ideo gratulando canimus, uiuens, confitebitur tibi, sicut et ego hodie.


Exsultauit.

In tertio: Exsultauit cor, cum Anna tripudiamus ; quia, sicut illa emulam suam, ita nos carnem nobis aduersantem deuicimus: unde gaudendo dicimus: Exsultauit cor meum in Domino, qui carnem in uitiis mortificat, et animam in uirtutibus uiuificat.


Cantemus.

In quarto: Cantemus Domino, cum populo Isrel letamur ; quia, sicut ille Pharaonem et Aegyptios per Moysen, ita nos diabolum et demones  per Christum subterfugimus: unde letabundi resultamus: Cantemus Domino gloriose.


Domine, audiui.

In quinto: Domine, audiui, cum Habacuc gratulamur ; quia, sicut ille cum populo Babylonem, ita nos peccatorum confusionem euasimus, et diabolum per cornua crucis superatum exsultamus, qui ante pedes Domini est egressus.


Audite, celi.

In sexto: Audite, celi, cum Moyse hilarescimus ; quia, sicut ille deuictis hostibus terram repromissionis, ita nos deuictis uitiis et peccatis promissam indulgentiam recepimus; et Domino carmen canimus, qui uindictam in hostes retribuit, et propitius erit terre populi sui.


 Benedicite.

Porro in septimo: Benedicite, omnia, cum tribus pueris triumphamus ; quia, sicut illi Nabuchodonosor et caminum ignis, ita nos diabolum et inferni incendium euasimus. Ideo cum omni creatura Domini benedicimus, quia in resurrectione eternas flammas superabimus.


Laudate Dominum de celis.

Deinde: Laudate Dominum canimus , quia triumphum de uitiis meruimus; quem triumphum per hymnum exprimimus.


Capitulum.

Capitulum uero nos consolatur, dum sacerdos in persona Domini nos uigilare, et stare in fide hortatur.


 De uersu.

De qua nos consolatione plaudimus, dum uersum nos repleti sumus mane misericordia tua  dicimus. Hinc iam libertate recepta in gaudium prorumpimus, quia Liberatori nostro grates referimus ita dicentes.


Benedictus.

Benedictus Dominus Deus Isrel , quia nos in peccatis uisitauit, redemptionem per penitentiam fecit, de manu inimicorum liberauit, scientiam salutis in remissionem peccatorum per uiscera misericordie dedit, de morte illuminatos in uiam pacis direxit.


De oratione.

Oratio, quam sacerdos dicit, est indulgentia quam  Dominus ad se reuersis tribuit.


De sancto Benedicto.

Sanctus quoque Benedictus seruos peccatorum per penitentiam, libertatem, et uictorie letitiam adipisci docuit, qui pene eosdem, tamen totidem psalmos et eadem cantica per easdem ferias in eadem significatione instituit.


De septem canticis.

Septem cantica in hebdomada canuntur, quia per septem dona Spiritus sancti mundus saluatur.


Dominica die.

Dominica die canitur Benedicite omnia opera ; quia prima etate creauit Deus omnia, et eadem die per resurrectionem Christi innouata sunt omnia.


 Feria prima.

Prima die, creauit Deus lucem, et hac die omnia ad laudem Dei admonentur, quia omnia illustrata sunt a luce.


Feria secunda.

Secunda etate contigit diluuium, quod significat baptismum. Secunda die canitur canticum de baptismo, ut ibi: Haurietis aquas , et feria secunda Christus baptizatus traditur. Secunda die, creauit Deus celum, et separauit aquas ab aquis, ita per baptismum incredulos a fidelibus.


Feria tertia.

Tertia etate liberatus est Isaac a morte, quia uerus Isaac, id est Christus, liberauit populum suum a  morte per fidem sancte Trinitatis. Tertia die, segregauit Deus terram a mari, hoc est Ecclesiam a Synagoga.


Feria quarta.

Quarta etate est Anna amara, emula eius repudiata. Ideo quarta feria psallitur eius canticum, quia per quatuor Euangelia est electa Ecclesia, Synagoga abiecta. Quarta die, factus est sol et luna et sidera. Christus est sol, Ecclesia luna, sancti sunt stelle.


Feria quinta.

Quinta etate, liberauit Dominus populum suum a Babylone. Ideo quinta feria recitatur canticum quod cecinerunt filii Isrel, cum liberati sunt a Pharaone in mari Rubro post paschalem agnum. Feria quinta,  tradidit Dominus corpus suum, quo liberauit populum suum a diabolo. Quinta die, fecit Deus de aquis uolucres et pisces; uolucres in era sustulit, pisces in aquis reliquit, quia per quinque uulnera sua iustos ad alta leuat, impios ad ima damnat.


Sexta feria.

Sexta die, creauit Deus hominem; sexta etate crucifixus est Christus. Ideo sexta feria cantatur canticum de passione, ubi dicitur: Cornua in manibus eius , id est brachia crucis, quia eadem die passus est Dominus.


Sabbato.

Sabbato, requieuit Deus ab omnibus operibus suis. Ideo Sabbato canitur canticum: Audite celi , quod datum est filiis Isrel post laborem  itineris, cum iam intrarent terram repromissionis. Ita in septima etate post laborem huius mundi dabit Dominus requiem sanctis.


De Benedictus.

Appropinquante luce, Benedictus ad laudes cantatur , quia per illud canticum nostra nobis lux annuntiatur.


De Magnificat.

Ad uesperas Magnificat scilicet in fine diei cantatur, quia in fine mundi Deus superbos disperdet, et humiles exaltabit.


De »Nunc dimittis« cantico Simeonis.

Ad Completorium Nunc dimittis  cantatur, quia post iudicium sancti in pace introducentur.


 De horis et temporibus.

Septem horas canonicas in die quasi ex debito canimus pro septem gradibus quos a septiformi Spiritu suscepimus. Formam autem habemus ab apostolis et aliis sanctis, ut septies in die Creatorem nostrum laudemus, quatenus in domo eius cum angelis eum in seculum seculi laudare ualeamus. Quilibet autem dies representat nobis totum huius seculi tempus, in quo diuersis horis in uinea Domini laboramus.


De Matutino tempore.

Matutina illud tempus nobis memorat quo primi parentes Deum in paradiso laudabant.


 De Prima.

Prima illud tempus indicat quo Abel, Enoch et alii iusti, Deo laudes soluebant.


De Tertia.

Tertia illud tempus insinuat quo Ne et alii de arca egressi Deum benedicebant.


De Sexta.

Sexta illud tempus denuntiat quo Abraham et alii patriarche Deum glorificabant.


De Nona.

Nona illud tempus demonstrat quo prophete sub lege Deum magnificabant.


De uesperis.

uespera illud tempus reuocat quo apostoli et illorum sequaces Deo hymnizabant.


 De Completorio.

Completorium illud tempus monet quo in nouissimo sub Antichristo iusti Deo gratias referent.



CAP. LIu.---De horis et etatibus.

Dies etiam representat nobis uitam uniuscuiusque, quo diuersis etatibus, quasi diuersis horis, docetur ex lege Domini quasi in uinea laborare . Ergo per Matutinam commemoramus infantiam, in qua quasi de nocte ad diem orti sumus, dum de matribus in hunc mundum nati sumus. Iuste itaque in hac hora Deum laudamus, qua de nocte erroris ad lucem ueritatis in baptismo nos renatos exsultamus. Per Primam pueritiam recolimus, qua etate libros discere cepimus. Merito ergo in hac hora laudes Deo soluimus, qua eius seruitio  imbuti sumus. Per Tertiam adolescentiam recolligimus, qua ordines suscepimus. Iuste in hac hora Deum glorificamus, qua eius ministris associati sumus. Per Sextam iuuentutem innuimus, qua ad diaconatus uel presbyteratus gradum promoti sumus. Et in hac ergo hora non incongrue Deum benedicimus, qua duces et magistri populorum electi sumus. Per Nonam senectutem notamus, qua plerique ex clero ecclesiasticas dignitates quasi grauiora uinee pondera subimus. Conuenit itaque nos in hac hora Deum magnificare, qua nos uoluit super plebem suam exaltare. In uespera decrepitam ducimus ad memoriam, qua plurimi ex nobis ad melioris uite conuersationem in primis uenimus, qui quasi tota die in foro otiosi stetimus , dum  tota uita in uanitate uiximus. In hac hora decet nos Deum laudibus extollere, qua nos dignatus est suis laudatoribus adiungere. Per Completorium finem uite nostre retractamus, quo per confessionem et penitentiam saluari speramus.



CAP. Lu.---Idem de horis diei.

Per diurna quoque et nocturna officia celebrat Ecclesia Christi mysteria. In nocte est Christus pro nobis comprehensus, ideo in nocte nocturnum psallimus. Mane est illusus, ideo Matutinam canimus. Prima hora est gentibus traditus, ideo Primam cantamus. Tertia hora est flagellatus, idcirco Tertiam psallimus. Sexta hora est crucifixus, propterea Sextam canimus. Nona hora mortuus est,  ideo Nonam cantamus. In uespere est de cruce depositus, idcirco uesperam psallimus. In fine diei est sepultus, ideo completorium canimus.



CAP. LuI.---De nocturnalibus horis.

Nocturna enim hora Dominus infernum spoliauit, matutina uictor de morte remeauit. Prima Marie apparuit. Tertia duabus a monumento euntibus obuiauit. Sexta Iacobo, Nona Petro, uespera duobus ambulantibus in Emmaus se manifestauit; Completorio cum apostolis manducauit.



CAP. LuII.---De horis diei et noctis.

In nocte nichilominus Petrus negatione plorauit, qui postea tota nocte in piscando laborauit. In mane Christus in littore stetit, rete piscibus impleuit. Prima hora cum septem comedit, Petro oues suas  commisit. Tertia hora Spiritus sanctus super credentes descendit. Sexta cum undecim Dominus recubuit. Nona eis uidentibus celos ascendit. In uespera uero ante passionem cum eis cenauit, corpus suum tradidit. Completorio pro eis Patrem orauit.



CAP. LuIII.---De prima Dominicis diebus.

In Dominica die nouem psalmos ad Primam psallimus, quatenus cum nouem ordinibus angelorum in gaudio resurrectionis Trinitatem laudare possimus. In primis quinque psalmis de passione Christi cantamus, quia Christum per quinque partitam passionem ad resurrectionis gloriam peruenisse significamus. Quem si nunc imitari uolumus, in resurrectione ei conregnabimus. Deinde quatuor subiungimus,  quia Ecclesiam in quatuor partes mundi per quatuor Euangelia Deum laudare predicamus. Per Deus, in nomine tuo erroris desertionem, per Confitemini laudis confessionem, per Beati immaculati legis Dei operationem, per Retribue anime uiuificationem exprimimus, per Quicunque uult fidem nostram depromimus, in qua reliqua omnia concludimus, et per quam angelis associari credimus.



CAP. LIX.---De fide quatuor temporibus edita.

Fidem catholicam quatuor temporibus editam imo roboratam Ecclesia catholica recipit, et in quatuor mundi climatibus inuiolabiliter custodit. Primo Symbolum apostolorum, scilicet Credo in Deum, fundamentum sibi ponit, dum hoc quotidie in principio diei, et in principio horarum, scilicet ad Primam  canit; per hec opera sua consummat, dum hoc ad Completorium recitat. Deinde fidem Credo in Deum Patrem, que in synodis legitur, quamque Nicena synodus edidit. Tertio fidem Credo in unum in conuentu populi ad missam modulatur, que per Constantinopolitanum concilium propalatur. Quarto fidem Quicunque uult quotidie ad primam iterat, quam Athanasius Alexandrinus episcopus rogatu Theodosii imperatoris edidit; per reliquas horas colitur sancta Trinitas.



CAP. LX.---De Prima in priuatis diebus.

In priuatis diebus imitamur in diurno officio operarios in uinea laborantes, et diuersis horis ad excolendam uineam intrantes . Porro  sacerdos qui incipit imitatur opilionem, oues tota die inclusas mane in pascua eiicientem. Grex ouium est plebs Christiana, pascua Domini mandata. Itinera uero obsident bestie gregi Dei inimice. In una namque parte leo rugiens circuit querens quem deuoret ; in altera draco insidians deuiantes ueneno interimit, aberrantes auide deglutit. Hinc lupus irruens rapit, et oues dispergit. Inde ursus inuadens lacerat gregem et dissipat. Unde pastor Deus, in adiutorium meum clamat, quatenus ouile hec pericula euadat. Oues autem pascue Domini in hymno summum pastorem inuocant, uti eas in diurnis, actibus a nocentibus custodiat.



CAP. LXI.---Deus, in nomine tuo.

Deinde per psalmum Deus in nomine tuo iter arripiunt,  et Dominum in uirtute sua se a periculo liberare petunt, quoniam alieni eis insurrexerunt, et fortes animas eorum quesierunt, ut Deus in uirtute sua illos dispergat, et eas ex omnium tribulatione eripiat.


Beati immaculati in uia.

Per Beati immaculati  uineam, que est Christiana religio, ingrediuntur, et in pascua uite, scilicet in lege Domini pascuntur. In qua impigre operantur, dum testimonia Dei scrutantur.


Retribue.

In hac fortiter laborant, dum in Retribue mirabilia de lege Dei considerant. Hanc summopere excolunt, dum fidem suam in Quicunque uult exponunt.  Per legem Domini, id est dilectionem, ad patriam reuertimur; per psalmum Deus, in nomine tuo ad iter precingimur; per psalmum Beati immaculati dilectio Dei, per Retribue dilectio proximi accipitur.


De »Quicunque uult saluus esse.«

Quicunque item fides cursum nostrum exprimit; per fidem enim ambulamus ut ad speciem perueniamus.


De capitulo.

In capitulo paterfamilias operarios consolatur, quia omnis qui nomen Domini inuocauerit saluatur. Unde alacres in responsorio fidem iterant, et cum Petro Christum filium Dei uiui inuocant. Quem in uersu, Exsurge, Domine , se adiuuare in  incepto opere postulant.


De »Kyrie eleison.«

Kyrie eleison et Christe eleison, quod sequitur, ob tres causas dicitur: Primo, ut superflua cogitatio, que psallentibus obrepsit, dimittatur; secundo, ut sequens oratio sacerdotis exaudiatur; tertio, ut Dominica oratio, quasi quadam prefatiuncula ornata, intentius dicatur. Que ideo silenter dicitur, quia Deo in ea loquimur, qui non uerba sed cor intuetur. Cuius ultima pars ideo aperte dicitur, ut ab omnibus confirmetur. Per duos uersus, scilicet uiuet anima, et Erraui sicut ouis, penitentes intelliguntur, qui per pastorem uelut oues errantes ad gregem reducuntur. Qui mox Symbolum recitant,  quia fide corda sua purificant, que praua opera maculauerant.


De »Credo in Deum.«

Ideo autem Credo in Deum occulte dicitur, quia occulta penitentia occulte peccantibus iniungitur.


De precibus et confessione.

Idcirco etiam preces, et confessio, et oratio, sequuntur, quia per tales fructus penitentes in communionem recipiuntur. Ob hanc etiam causam septem penitentiales psalmi ac litanie canuntur.


De capitulo »Pretiosa in conspectu,«

Solent pastores loca mutare, et greges ad alia pascua minare. Hoc religiosi imitantur, dum prelatum  de ecclesia sequentes in capitulum congregantur; ibi Dei animalibus sal ad lambendum datur, dum eis in Martyrologio passio uel uita sanctorum pronuntiatur. Opilio uero eis quasi pabulum ponit, dum per uersum Pretiosa patientiam sanctorum proponit. Deinde diuinum auxilium ter per Deus, in adiutorium inuocat, ut grex Dei periculum animarum euadat. Deinde quasi ouile benedicit, dum eos dirigi et sanctificari in lege Dei poscit. Post hec lectione reficiuntur, et tunc singuli in opera quasi uinee cultores diriguntur.


De Tertia.

Dum Tertia cantatur, quasi a nouis operariis in uinea laboratur.


De Sexta.

 Dum Sexta canitur quasi ab aliis labor suscipitur.


De Nona.

Dum nona canitur et psallitur, quasi iterum ab aliis onus suscipitur. In uespera denarius recipitur. Tertia, Sexta, et Nona, ideo ternis psalmis celebrantur, quia in his tribus horis Trinitas ueneratur. Sed queritur, cum Prima dicatur, cur Tertia et non potius secunda sequatur. Item cum Tertia ponatur, cur deinde Sexta et non quarta uel quinta dicatur. Itemque cur Sextam Nona, et non magis septima uel octaua prosequatur. Sciendum est quod dies in duodecim horas diuiditur, et pro unaquaque hora unum capitulum de psalmo Beati immaculati, concinitur.  Pro Prima hora Beati immaculati, pro secunda, Retribue: pro Tertia, Legem pone; pro quarta, Memor esto; pro quinta Bonitatem; pro Sexta, Defecit; pro septima, Quomodo dilexi; pro octaua, Iniquos odio; pro Nona, Mirabilia; pro decima, Clamaui; pro undecima, Principes; per hunc psalmum lex Dei, id est caritas nobis pronuntiatur, in qua operarii pro eterna uita quotidie operantur. Unde et in singulis capitulis aliquid de lege memoratur, quia per hanc solam quasi per regiam uiam superna patria intratur.


De »Beati immaculati.«

In Beati immaculati dicitur, »qui ambulat in lege;« in Retribue, »Consideraui mirabilia de lege tua,« et »De lege tua miserere mei.« In Legem  pone, »Scrutabor legem tuam.« In Memor esto, »A lege tua non declinau,« et »Dixi custodire legem tuam.« In Bonitatem, »Bonum mihi lex oris tui.« In Defecit, »Non ut lex tua.« In Quomodo, »Dilexi legem tuam.« In Iniquos, »Legem tuam dilexi.« In Mirabilia; »Non custodierunt legem tuam.« In Clamaui, »Legem tuam non sum oblitus.« In Principes, »Legem autem tuam dilexi,« et »Lex tua meditatio mea est.« Semper in Tertia hora officium soluitur, quia Trinitas in omnibus colitur.



CAP. LXII.---De uespera.

uesperam ideo Ecclesia solemniter celebrat, quia Abraham et alii patriarche ante legem, sacerdotes et prophete sub lege, sacrificia ad uesperam offererant;  et dominus in uespera cenans corpus suum discipulis tradebat. Quinque autem psalmi huius hore quinque uulnera Christi significant, qui se uespera mundi pro nobis sacrificabat. Hoc et uersus insinuat. Dirigatur oratio mea sicut incensum in conspectu tuo. Eleuatio manuum mearum sacrificium uespertinum . Duodecima hora dies clauditur, et operariis iam peracto opere denarius dabitur . Finis autem uniuscuiusque intelligitur, cum pro transacta uita merces cuique redditur.


De quinque psalmis ad uesperas.

Ideo quinque Psalmi canuntur, quia pro labore quinque sensuum remunerabuntur. Hymnus qui subiungitur, laus uictorie accipitur; quia sicut illi  post laborem adepta mercede gratulantur, ita isti post deuictum mundum pro eterna gloria iucundantur. Hos capitulum excitat, ut surgentes uenienti Domino occurrant; per uersum, qui sequitur, quasi ostium pulsant, et sibi aperiri postulant. Accensis autem bonorum operum lampadibus gaudium Domini sui intrant cum quinque uirginibus .


De cantico »Magnificat.«

Unde cum cantico sancte Marie anima illorum Dominum magnificat, et spiritus illorum in Domino exsultat, qui fecit eis magna, cuius misericordia est in secula.


De oratione.

Oratio que sequitur est benedictio qua quisque a  Domino benedicitur. Cum uespera de precedenti die cantatur, tunc presentis uite tempus denotatur; quia ab initio mundi dies precessit, nox sequebatur, significans quod gaudium paradisi precessit: mors hominem, heu! sequebatur. Cum uero de sequenti die celebratur, tunc future uite letitia designatur, quia a Christi resurrectione nox precedit, dies sequitur, designans quod post mortem carnis dies uite dabitur credentibus.



CAP. LXIII.---De cursu sancte Marie.

Cursum de sancta Maria uel de omnibus sanctis nulla lege constricti, sed ob deuotionem canimus, ut, quia serui inutiles debitum seruitium negligenter persoluimus; munera amicis Domini nostri offerimus, ut per eos obsequium nostrum acceptabile  faciamus, et gratiam Domini nostri obtineamus.


De benedictione cibi, et lectione.

Consuetudo cibum benedicendi, uel post cibum gratias agendi ab ipso Domino cepit, qui quinque panes benedixit, et post cenam hymnum dixit. Legere autem ad mensam sanctus Augustinus institituit, qui mentes cum corporibus refici uoluit, quia non in solo pane, sed in uerbo Dei homo uiuit .


De collatione.

Quod religiosi ad collationem conueniunt, hoc a sanctis patribus acceperunt, qui in uesperis solebant in unum conuenire, et de Scripturis insimul conferre, et que ipsi tunc inuicem contulerunt, collationes  dicebantur, et hec his similia ad collationem leguntur.



CAP. LXIu.---De Completorio et de confessione sero et mane.

Ad completorium ideo confessionem agimus, ut quidquid in die commisimus, diluamus. Ad primam uero ideo agimus, ut quidquid in nocte peccauimus, puniamus. Completorium inde dicitur, quod diurna seruitus nostra per hoc completur. Et quia corpus nostrum in nocte ab humanis sensibus destituitur, ideo per hanc horam intentius Deo committitur. Ideo autem quatuor psalmos, quia ex quatuor elementis subsistimus.


De hymno »Te lucis.«

Per hymnum uictoriam de nocturnis illusionibus  rogamus: per uersum nos signaculo diuine custodie quasi pupillam oculi sigillamus.


De »Nunc dimittis.«

Per Nunc dimittis pacem et lucem Dei optamus.


De »Pater noster.«

Per Dominicam orationem et symbolum fidei nos ab hostibus firmamus.


De »Credo.«

Ad Primam ideo Pater noster, et Credo in Deum dicimus, quia cuncta opera per Christum incipimus, in quem credimus. Ad Completorium eadem dicimus, quia diurnas operationes in eo concludimus. Per completorium enim, quod tunc canitur cum dies a nocte excipitur, illud tempus nobis ad memoriam  reducitur cum uita nostra a morte precipitur. Ideo per Conuerte nos inchoamus, ut a malis conuertamur, et ira Dei a nobis auertatur. Et quia de meritis desperamus, Deum per uersum Deus, in adiutorium meum intende inuocamus.


De Completorio, »Cum inuocarem.«

Tunc psalmum Cum inuocarem , qui de morte Domini in Sabbato sancto psallitur, cantamus, quatenus in morte dormientes in pace, que est Christus, quiescamus. Deinde In te, Domine  scilicet canimus, quem Dominus in cruce cantauit, cum iam exspirans spiritum in manus patris commendauit, ut tunc spiritum nostrum suscipere uelit. Hinc Qui habitat  subiungimus, quem de tentatione uel passione Domini canimus, quatenus  tempore nocturno ab aspidis et basilisci tentatione Dominus nos eruat, et a leonis et draconis incursione eripiat. Deinde Ecce nunc  psallimus, quatenus in domo Domini benedici possimus. In hymno, capitulo et uersu uictoriam poscimus, ut in Christo, qui uicit mundum, triumphemus. In cantico Simeonis pacem rogamus, ut, sicut Simeon , postquam lumen Christum uidit, pacem uite intrauit, ita nos post lumen fidei intremus pacem requiei.



CAP. LXu.---De cursu monachorum.

Queritur cur sanctus Benedictus aliter monachis horas ordinauerit quam mos Ecclesie habuerit, uel cur precipuus apostolicorum Gregorius hoc sua auctoritate probauerit. Sed sciendum est hoc sapientissima  dispositione prouisum, ut puto, a uiro pleno spiritu omnium iustorum, scilicet ut contemplatiua uita, sicut habitu, ita etiam officio ab actiua discerneretur, et monastice discipline religio hoc priuilegio commendaretur. Unde beatus Gregorius omni sapientia preditus, perpendens uirum Deo plenum cuncta sub predicta significatione ordinasse, iure legitur ea sua auctoritate roborasse. Licet enim psalmos permutauerit, cuncta tamen sub eadem significatione posuit. Nempe quia sex diebus in hac uita, quasi sex etatibus in uinea laboratur, ut sicut in Dominica requies, ita in septima etate denarius uite recipiatur. Ideo sex diebus psalmos de illis iustis ad primam instituisse consideratur, qui sex etatibus quasi diuersis horis in uinea Domini laborasse  memorantur .



CAP. LXuI.---Prima Dominica.

Prima quippe die Beatus uir  cum reliquis instituit, quia Abel et alios iustos designant, qui prima etate quasi mane uineam Domini intrabant.


Feria secunda.

Secunda die Domine, Deus meus  cum aliis censuit cantari, qui Ne et illos sanctos preferunt, qui secunda etate quasi tertia hora in uinea Domini laborauerunt.


Feria tertia.

Tertia die Exsurge, Domine, non confortetur homo  canitur, in quo Nemrod, qui primus idololatriam instituit, intelligitur: per quem Antichristus  exprimitur, qui supra omne, quod dicitur Deus, extollitur. Canitur etiam In Domino confido , qui Thare, et Saluum me fac , qui Abraham demonstrat, quia tertia etate in hac uinea desudabant.


Feria quarta.

Quarta die, Usquequo, Domine , cum reliquis instituit, qui Ioseph et filios Isrel in Aegypto peregrinantes insinuat, qui quarta etate uelut sexta hora pondus diei et estus portabant.


Feria quinta.

Quinta die Conserua me, Domine , cum aliis decantari uoluit, qui sacerdotes, iudices, reges  exprimunt, qui quinta etate, quasi nona hora, sublege huius uinee operari instituerunt.


Feria sexta.

Sexto die, Cum sancto sanctus eris , canitur, in quo Ioannes Baptista intelligitur, et Celi enarrant , qui apostolos, atque Exaudiat , qui martyres designant, qui sexta etate quasi hora nona hanc uineam excolebant.


De horis.

Ad tres horas, scilicet Tertia, Sexta, Nona, psalmos de quindecim gradibus cantari statuit [S. Benedictus], quia per quidecim gradus caritatis Trinitatem adiri docuit. uesperas quaternis psalmis celebrari decreuit, quia per quatuor Euangelia denarium  adipisci monuit. Completorium tribus psalmis terminari censuit, quia cuncta in fide, spe, caritate compleri uoluit. Hunc autem ordinem psalmorum traditur a beato Ambrosio accepisse. Porro in Dominica die de illo psalmo horas instituit, qui legem Dei, scilicet caritatem innuit, quia in resurrectione Deus, qui est caritas, omnibus hic pie in lege per caritatem laborantibus premium et requies erit. Ad Primam autem quaterna, ad reliquas uero horas nouena capitula psalluntur, quia per quatuor uirtutes ad nouena angelorum agmina hic in Christo laborantes perducuntur.



CAP. LXuII.---De nocturnis.

Sicut olim dies a paganis erant idolis dedicati, ita sunt nunc singuli a Christianis Christo Deo dicati.  Dominica quippe ipse conceptus est. Ideo illa die nocturnam Beatus uir  psallimus, quia ipse in consilio Patris in uterum uirginis abiit, et tanquam sponsus de thalamo suo processit. In nocturna cantatur: Filius meus es tu, ego hodie genui te . In uespera autem: Ante luciferum genui te . Secunda die est baptizatus, ideo ea die nocturnum, Dominus illuminatio mea  cantamus. In qua dicitur, uox Domini super aquas , dum Pater uoce, Filius tactu, Spiritus sanctus specie, sanctificabat illas. In uespera autem: Placebo Domino  Filius dicit; et Pater: Hic est Filius meus dilectus in quo mihi bene complacui , sonuit. Tertia die est natus, ideo tertia feria nocturnum: Dixi custodiam uias meas   cantamus, in qua dicitur holocaustum pro peccato non postulasti. Ideo ecce uenio ; et Pater: Eructauit cor meum uerbum bonum . In uespera autem: Fiat pax in uirtute tua , quia pax magna in mundo fuit dum Christus pax nostra uenit, qui nobis ueram pacem fecit. Quarta die a Iuda proditus. Ideo feria quarta nocturnum, Dixit insipiens  canimus, quia insipiens Iudas dixit: Non est Deus , sed magnus. De quo ipse in eadem nocturna: Tu uero homo unanimis, dux meus, et notus meus. Qui simul mecum dulces capiebas cibos . De Iudeis quoque: Exacuerunt ut gladium linguas suas, intenderunt arcum, rem amaram, ut sagittent  in occultis immaculatum ; in uespera autem: Sepe expugnauerunt. Supra dorsum meum fabricauerunt peccatores . Quinta die nouam legem inchoauit, tradidit corpus suum; idcirco feria quinta psallimus nocturnum: Saluum me fac , in qua canimus, Panem angelorum manducauit homo . Ea nocte etiam est comprehensus; ideo canimus. Deus dereliquit eum, persequemini, et comprehendite eum . In uespera autem oculis suis somnum non dedit, donec tabernaculum Deo scilicet Ecclesiam per crucem inuenit. Sexta die est crucifixus, ideo feria sexta nocturnum: Exsultate Deo , canimus; in qua dicitur quod inimici eius sonuerunt , qui eum in lacu inferiori posuerunt , quando est traditus, et sicut homo sine adiutorio, inter mortuos estimatus  In uespera autem: Linguas suas sicut serpentes acuebant , tota die prelia in die belli constituebant  Septima die iacuit sepultus, ideo Sabbato nocturnum: Cantate Domino  psallimus, in qua dicitur quod percussus sicut fenum aruit , et sicut pelicanus a parente occisus emarcuerit. In uespera autem: Homo uanitati similis factus est, dies eius sicut umbra pretereunt . In octaua die resurrexit, ideo Dominica canimus: Ego dormiui, et resurrexi, et Dominus suscepit me , et animam meam in inferno non dereliquit , et in caput gentium me constituit . In uespera autem: De torrente  in uia bibet, propterea exaltabit caput , quia Dominus de puluere inopem suscitauit.



CAP. LXuIII.---Dominica.

Eadem in officio sancti Benedicti notantur. In Dominica Conceptio, ut ibi: Tollite portas, principes, et introibit rex glorie . In uespera: Habitare facit sterilem in domo matrem filiorum letantem .


Feria secunda.

In feria secunda baptismus, ut ibi: uerbo Domini  celi firmati , et sicut in utre aqua maris . In uesperis, ut ibi: Iordanis conuersus est retrorsum .


Feria tertia.

In feria tertia Natiuitas, ut ibi: Dominus uirtutum nobiscum ; et ibi: Sicut audiuimus, sic uidimus in ciuitate Domini . Et iterum Suscepimus, Deus, misericordiam tuam . In uespera, ut ibi: De fructu uentris tui .


Feria quarta.

In feria quarta traditio ibi: Pretium meum cogitauerunt repellere . Et ibi: Aduersum me loquebantur qui sedebant in porta . In uespera, ut ibi: Filia Babylonis misera, beatus qui  retribuet ; et ibi: Dominus retribuet pro me .


Feria quinta.

In feria quinta, corporis eius comestio, ut ibi: Panem celi dedit eis . In uespera, ut ibi: Dirigatur oratio mea sicut incensum .


Feria sexta.

In feria sexta Passio, ut ibi: Deus iniqui insurrexerunt super me, et non proposuerunt te in conspectu suo ; et ibi Non ei auxiliatus es in bello . In uespera, ut ibi. Considerabam ad dexteram, et uidebam, et non erat qui cognosceret me .


Sabbato.

 In Sabbato sepultura, ut ibi: Sol cognouit occasum suum . In uespera, ut ibi: Exibit spiritus eius .


Dominica.

In Dominica resurrectio, ut ibi: Anima mea illi uiuet . In uespera, ut ibi: Exortum est lumen . Quod quibusdam psalmis Gloria Patri interposuit, hoc secundum Hebreos fecit, qui quibusdam Psalmis diapsalma interponunt, ubi altiorem sensum intelligunt.



LIBER TERTIUS. DE SOLEMNITATIBUS TOTIUS ANNI.



CAP. I.---De Aduentu Domini.


Hec utcunque de horis diximus, nunc restat de solemnitatibus pauca perstringamus.

Aduentum itaque Domini ob tres causas celebramus: Primo, quia illud tempus recolimus, quo eum ab antiquis sanctis prenuntiatum cognouimus. Secundo, faciem eius laudibus preoccupamus, quo eum unicuique nostrum in fine uite aduenturum non ignoramus. Tertio, illud commemoramus quo eum adhuc adfuturum iudicem speramus. In Lectionario et in Euangeliario quinque hebdomade Aduentui  Domini adnotantur; quia per quinque etates seculi Aduentus eius a seculis prenuntiabatur. In Antiphonario et in Graduali libro, quatuor septimane ei attitulantur; quia per legem, prophetas, psalmos et gentilium libros Christi Aduentus preconabatur. In hoc tempore, Gloria in excelsis, et: Te Deum laudamus non cantantur, quia iusti ante Christi Aduentum in tristitia inferni tenebantur. In hoc etiam dalmatica et subtile non portantur, quia uestes innocentie et immortalitatis nobis per Christum reddebantur. Hec cuncta ideo etiam intermittuntur, ut  in Natiuitate Domini festiuius amplectantur, et ut gratia Noui Testamenti prestantior ueteri cognoscatur.


De Responsorio Aspiciens.

Responsorium, Aspiciens a longe, in persona Ioannis Baptiste cantatur, qui aspiciens a longe, scilicet a terra ad celum, potentiam Dei, id est diuinitatem in carne uenientem preconatur, et nebulam totam terram tegentem, scilicet infidelitatem totam Iudeam operientem: Ite obuiam ei dixit, quando uiam Domini preparauit. Tres uersus ideo ad hoc responsorium canuntur, quia per legem, et prophetiam, et psalmodiam hoc totum prenuntiabatur. Tria enim tempora, scilicet ante legem, sub lege, sub gratia intelliguntur, in quibus singulis hoc futurum  predicabatur. Unde et in tertio uersu, Tollite portas principes uestras, et introibit qui regnaturus est, cantatur. Tres enim uersus ideo cantantur, quia Trinitas in hoc etiam adoratur. Ideo et Gloria Patri adiungitur. Responsorium denuo repetitur, quia aduentus Christi denuo a fidelibus exspectatur. Sicut autem in aspiciens Christi diuinitas, ita in aspiciebam honoratur eius humanitas. Unde cantatur: Ecce in nubibus celi Filius hominis uenit. Qualiter diuinitas incarnata sit, tertium responsorium ostendit, Missus est Gabriel angelus qui ad uirginem dixit, Aue, Maria, gratia plena, hoc per Apostolum confirmatum, Saluatorem exspectamus, per prophetam quoque roboratur qui dixit: Audite uerbum Domini. Ecce uirgo accipiet [in uulgata concipiet] : per legem  nichilominus comprobatur, ut Moyses ait: Obsecro, Domine, et quia iam uenit, ideo letentur celi, et exsultet terra.


De laudibus.

Matutine Laudes utrumque Christi aduentum sonant, primum in illa die quando montes apostoli dulcedinem predicabant, et colles doctores lac et mel doctrine fluebant. Tunc iucundata est filia Sion, id est Ecclesia de Iudeis, tunc exsultauit filia Hierusalem, id est Ecclesia de gentibus. Secundum eius aduentum antiphona: Ecce Dominus ueniet. Primum antiphona: Omnes sitientes, quando fideles ad aquam baptismatis ueniebant. Secundum Ecce ueniet propheta magnus, quando Hierusalem renouabitur. Primum aduentum eius antiphone sonant Spiritus  sanctus. Ne timeas, Maria. Feriales antiphone sunt diuerse prophetie.



CAP. II.---De secunda Dominica in Aduentu.

Secunda Dominica predicatio prophetarum de Christi aduentu ad Hierusalem denotatur, ubi cantatur, Hierusalem cito ueniet, et Ciuitas Hierusalem et Hierusalem, surge.



CAP. III.---De tertia Dominica.

In Dominica tertia secundus Christi aduentus prenuntiatur, ubi cantatur, Ecce apparebit Dominus, et cum eo sanctorum millia.



CAP. Iu.---De quarta Dominica.

In quarta Dominica uocatio gentium per Christi aduentum declaratur; ubi in persona apostolorum  cantatur, Canite tuba in Sion, uocate gentes, et intuemini quantus sit qui ingreditur ad saluandas gentes. Et radix Iesse qui exsurget regere: in eum gentes sperabunt.


De hebdomada ante natiuitatem Domini.

Hebdomada proxima, qui ante Natiuitatem Domini preparatio nominatur, et in ea historia, Clama in fortitudine, cum sex matutinalibus. Laudibus cantatur, quia per sex etates mundi populus ad aduentum preparabatur, et nos in aduentu eius per sex opera misericordie preparamur.



CAP. u.---De antiphonis O.

Septem O admirando potius quam uocando cantantur, in quibus septem dona Spiritus sancti notantur, per que hec administratur incarnatio, et per  que Christus ab Ecclesia inuitatur. Ipse quippe est sapientia, in qua Pater fecit omnia, qui uenit in spiritum sapientie, docere nos uiam prudentie. Ipse Adonai quod nomen Moysi indicauit, cui legem in Sina dedit, qui uenit per spiritum intelligentie, nos redimere. Ipse radix Iesse, qui in signum populorum stetit, dum per signum crucis ubique adorari uoluit: qui in spiritu consilii nos liberare uenit. Ipse clauis Dauid, qui celum iustis aperuit, infernum clausit, et per spiritum fortitudinis uinctos de domo carceris educere uenit. Ipse Oriens et Sol iustitie, qui uenit nos illuminare spiritu scientie. Ipse Rex gentium et lapis angularis, qui uenit saluare hominem per spiritum pietatis. Ipse est Emmanuel ueniens ad nos per Isrel, qui uenit ad saluandum nos per spiritum  timoris, dans cunctis carismata amoris. Si duodecim O cantantur, tunc duodecim prophete exprimuntur, qui Christi aduentum predicasse leguntur.



CAP. uI.---De uigiliis sanctorum.

uigilie a pastoribus ceperunt, qui uigilias supra greges suos nascente Christo custodierunt . More antiquo duo nocturnalia officia in precipuis festiuitatibus agebantur: unum in initio noctis a pontifice cum suis capellanis absque uenite; aliud in media nocte in clero, sicut adhuc solemniter celebratur. Et populus, qui ad festum confluxerat, tota nocte in laudibus uigilare solebat. Postquam uero illusores bonum in ludibrium permutauerunt,  et turpibus cantilenis ac saltationibus, potationibus et fornicationibus operam dederunt, uigilie interdicte et dies ieiunii dedicati sunt, et uigiliarum nomen retinuerunt. Secundum antiquum ergo morem duo officia nocti Natalis Domini ascribuntur. Unum in qua antiphona Dominus dixit ad me. In sole posuit, Eleuamini et responsorium, Ecce Agnus Dei, cum reliquis canuntur. Aliud in quo antiphona Dominus dixit, Tanquam sponsus, Diffusa est gratia, et responsorium Hodie nobis cum aliis concinuntur.



CAP. uII.---De Natiuitate Domini.

Festiuitas, quasi fasti diuinitas, id est, annua uel ius diuinitatis dicitur, quia illa die annuatim ius diuinitati persoluitur. Celebritas quasi celibum, id est, castorum ritus dicitur, quia in illa ritus celestium  a castis agitur: Socan dicitur frequens, inde solemnitas appellatur, quia in ea a conuentu populi Ecclesia frequentatur. Natalis itaque Domini inde dicitur, quia in eo Christus natus in carne creditur, quem Natalem Ecclesia ideo celebrat, quia olim non solum reges, sed et quique natalem suum celebrabant. Ideo et nos celebramus eius temporalem natalem, quia per eum renascimur ad eternitatem. Ideo Christus in fine anni nasci uoluit, quia in finem seculi in mundum uenit. Ideo in nocte nasci ei placuit, quia clam scilicet sub carne latens uenit. Post eius natalem dierum lux prolongatur, quia in eum credentes ad eternitatis lucem uocantur. Inuitatorium Christus natus est nobis, sub persona angelorum cantatur, a quibus pastores, uel potius omnis populus  ad orandum Christum inuitatur. Cui in tribus psalmis gaudentes psallimus, in lectionibus per oracula prophetarum plaudimus. In responsoriis cum angelis canimus. Que responsoria representant cuncta in celis et in terris per hanc natiuitatem instaurata, et infernalia damnata. In primo responsorio in quo Gaudet exercitus angelorum, cantatur restauratio celestium. In secundo in quo Pax uera descendit, cantatur reparatio terrestrium. In tertio in quo Introiuit in regionem nostram, cantatur, liberatio recolitur, in regione umbre mortis habitantium. Et quia hec cuncta Trinitas operata non dubitatur, ideo etiam ad singula responsoria Gloria Patri cantatur.



CAP. uIII.---De neuma fabrice mundi. Et cur potius in a, quam in alia uocali cantetur.


Neumarum autem iubilatio est harum rerum significatio, quia ineffabiliter fabrica mundi per uerbum Dei creatur. Ideo in fabrica mundi neuma iubilatur. Idcirco uero per a cantatur, quia prima uox nascentis hominis a predicatur; et in prima creatione mundi, astra matutina Dominum laudauerunt, et omnes filii Dei, scilicet angeli, magna uoce iubilauerunt: quorum primum iubilum nos per a imitamur. Et quia ineffabiliter de uirgine tanquam sponsus de thalamo processisse cantatur, ideo neuma in a tanquam modulatur: Quia uero ineffabiliter in Patre et Spiritu sancto cequalis predicatur, ideo neuma in Gloria Patri iubilatur. Et quia ipse a et scilicet principium et finis commemoratur, ideo  neuma in a et modulatur.



CAP. IX.---De secundo et tertio Nocturno.

In secundo Nocturno pastorum deuotionem recolimus, quos ad Bethlehem festinasse, et Christum in presepio inuenisse legimus, hoc maxime per responsorium, Quem uidistis, et O magnum mysterium, exprimimus. In tertio tempore gaudium et letitia mundo aduenit, Ideo in tertio Nocturno Ecclesia frequentius alleluia in antiphonis canit. Per Euangelia pastorum narratio declaratur, per quos natiuitas Christi manifestatur. Solent mulieres parturientem uisitare, et ei xenia deferre; has in responsoriis  imitatur, dum nunc Christum, nunc sanctam Mariam salutamus, quasi congrua Filio, conuenientia quoque matri munuscula offerimus.



CAP. X.---De neuma et ueritate, et cur in e.

Neumam in ueritate ideo iubilamus, quia uerbum ineffabiliter carnem factum collaudamus. Prima enim uox nascentis femine dicitur e esse, et uerbum natum est caro, que profertur genere feminino. Deinde Te Deum laudamus representat nobis horam qua natus est Christus, quem cum angelis laudamus. Ideo mox missam subiungimus, in qua Gloria in excelsis cum angelis canimus, et natum pro nobis sacrificium offerimus. Post missam Euangelium Liber generationis legitur, in quo uelut linea ad hamum contexitur, quo Leuiathan de humano genere  extrahitur. Hic quidam Te Deum laudamus canunt, quia se de faucibus Leuiathan extractos plaudunt.



CAP. XI.---De matutinis laudibus.

Deinde Ecclesia quasi choream ducit, dum Sponso suo ac Liberatori suo cantica in matutinis laudibus concinit. In missa que sequitur, laus pastorum celebratur, qua inuentus Dominus ab eis laudatur. In tertia missa, que tertia hora cantatur, eius natiuitas a patre solemnizatur. Unde et euangelium In principio ad hanc recitatur.



CAP. XII.---De sancto Stephano.

In nocturnali officio de sancto Stephano palestra imitatur, in qua pro corona certatur. In officio de die quasi pro uictoria hic agonotheta coronatur. Unde et  Stephanus, id est corona, congrue nominatur. Huius diem ideo Leuitarum ordo celebrem ducit, quia Stephanus primus diaconus fuit.



CAP. XIII.---De sancto Ioanne.

Dormitio sancti Ioannis euangeliste est in natiuitate sancti Ioannis Baptiste; sed quia ob celebre officium illic agi non potuit, hic Ecclesia eius festum coli instituit, quando ab exsilio rediit, uel ipsius ecclesia dedicata exstitit. In cantu de sancto Ioanne imitamur amantes, qui amicos suos cantibus efferre conantur. Quidam neumam super intellectus iubilant, quia sanctus Ioannes per spiritum intellectus de ineffabili uerbo Dei scripserat. Hunc diem sacerdotalis ordo ideo festiuum agit, quia ipse  precipue uerbo et exemplo sacerdotium extulit, dum latronem quemdam  etiam sacerdotio prefecit.



CAP. XIu.---De Innocentibus.

Quod Te Deum laudamus, et Gloria in excelsis, et Alleluia de Innocentibus non cantamus, matres illorum imitamur, quas in tristitia fuisse non dubitamus. Ideo etiam cantus letitie non cantantur, et dalmatica uel subtile non portatur, quia idem chorus infantum ad inferna descendisse memoratur. Si illorum festiuitas in Dominica euenerit, omnia de illis, ut de aliis sanctis agimus, quia in resurrectione Domini eos sanctis associatos credimus. In  octaua quoque illorum Alleluia et alia canimus, quia facta Christi resurrectione eos in gaudio receptos scimus. Horum festum ideo infantes solemnizant, quia eos primum ad Christum premio preibant. Gloria Patri secundum ordinem de Innocentibus canitur, quod nunquam nisi in passione Domini intermittitur.



CAP. Xu.---De octaua Domini.

In octaua Domini totum officium de sancta Maria agimus, quia in die partus sui propter filii sui celebritatem ea facere non potuimus. Hoc autem significat si Christo in hac uita deuote seruiamus, in octaua scilicet futura uita de Ecclesie glorificatione, quam Maria prefigurauit, gaudeamus. Ideo autem Christus de Maria, non ab alia, nasci uoluit, quia ipsa prima in mundo uirginitatem nouit.



CAP. XuI.---De Dominica, Dum medium silentium.


Dominica, que inter Natiuitatem Domini et Epiphanie occurrit, significat tempus illud quo Dominus in Aegypto fuit, unde et in communione, Tolle puerum et matrem eius , canitur.



CAP. XuII.---De sanctis et octauis eorum.

Natalia sanctorum ideo celebrantur, quia de hoc mundo in eternam uitam per mortem nascebantur. Octaue uero illorum ideo coluntur, quia in octaua, id est in resurrectione, glorie eorum per Christum duplicabuntur.



CAP. XuIII.---De Epiphania.

Octaua Idus Ianuarii olim habebatur celebris ob  triplicem triumphum Augusti Cesaris. Hanc eamdem diem, quam Epiphaniam Domini uocamus, ob tres causas celebramus, quia Dominus stella duce illa die gentibus est reuelatus; et post triginta annos eadem die in Iordane baptizatus, et reuoluto anno ipsa die per aque in uinum conuersionem ad nuptias Deus est manifestatus. Ideo Epiphania uel Theophania appellatur, quod apparitio uel manifestatio aut ostentio interpretatur. Traditur enim quod hac die quinque millia hominum de quinque panibus Dominus satiauerit. Itaque in primo nocturno stelle apparitio. In secundo nocturno Magorum uisitatio. In tertio Domini baptizatio. In sacramentis misse agitur aque in uinum conuersio, uel populi de panibus saturatio.



CAP. XIX.---De Magis.


Primus Zoroaster rex magicam inuenit, de cuius semine Balaam exstitit, qui de Christo hoc predixit: Orietur stella ex Iacob, et consurget homo de Isrel . Ex cuius progenie hi Magi fuerunt, qui ad Dominum cum muneribus uenerunt. Magi autem sunt dicti, quasi mathematici, scilicet in stellis periti. Ideo autem Dominus ab his queri uoluit, quia testimonium a sapientibus mundi habere uoluit, quibus et populus gentium credidit. Ideo uero a tribus inueniri uoluit, quia a tribus partibus mundi scilicet Asia, Africa, Europa, coli uoluit. Ideo hoc per stellam fieri uoluit, quia per sacram Scripturam populum conuerti uoluit, ideo in duodecimo die a  natiuitate sua hoc fieri uoluit, quia per duodecim apostolos mundum attrahere uoluit. Propter tres autem causas Dominus baptizari uoluit: primo, ut omnem iustitiam impleret: secundo, ut Ioannis baptismum comprobaret: tertio, ut aquas nobis sanctificaret. Idcirco autem post triginta annos baptizari, et tunc predicare uoluit, quia nos adepta scientia in perfecta etate populum docere uoluit. Ideo uero a Ioanne, non ab alio, baptizari uoluit, quia ab illo testimonium ad populum habere uoluit, quia uidelicet populus Iudeorum illi, ut prophete, credidit.



CAP. XX.---De Matutinis.

In hac nocte inuitatorium non cantamus, quia subdolam Herodis inuitationem cum Magis declinamus;  in sexto tamen loco psalmum, uenite exsultemus , canimus, quia sexta etate mundi gentes ad fidem uenisse plaudimus. In tertio nocturno antiphonam fluminis impetus , et psalmum Deus noster refugium , psallimus, quia tertio tempore flumine baptismatis ciuitatem Dei, scilicet Ecclesiam, letificasse cognouimus. Ideo in tertio nocturno Alleluia frequentamus, quia in tertio tempore per baptismum letitiam aduenisse annuntiamus.



CAP. XXI.---De octaua Epiphanie.

In octaua Epiphanie baptismus Ecclesie celebratur, sicut in antiphonis, ueterem hominem, et te qui in spiritu. Ideo autem in aqua baptizatur, quia hoc alimentum igni contrarium comprobatur. Fomite  uero peccati ignis penarum accenditur, sed per aquam baptismatis exstinguitur. Ideo hanc Spiritus sanctus in principio fouisse legitur. Aqua enim sordes abluit, sitim exstinguit, imaginem reddit, ita nos baptismate a sordibus peccatorum nostrorum lauamur, a fonte uite potamur, imagine Dei renouamur.



CAP. XXII.---Dominica post Epiphanie festum.

Dominica post Epiphanie festum, siue post duodecim dies legitur euangelium, Cum factus esset iehsu annorum duodecim : quia sicut post duodecim dies, ita nunc post duodecim annos factum commemoramus. Dominica que octauam sequitur, ideo euangelium Nuptie facte sunt  legitur, quia sicut post septimanam, ita tunc post annum  hoc traditur factum. De tribus nuptiis legitur in Euangelio. De primis scribitur, Rex quidam fecit nuptias filio suo , has nuptias celebramus in Natiuitate Domini, in quibus Deus coniunctus est humane nature, cui thalamus fuit uterus, de quo speciosus forma pre filiis hominum  processit, tanquam sponsus de thalamo suo . De secundis dicitur: uos similes hominibus exspectantibus dominum suum quando reuertatur a nuptiis . Has celebramus in ascensione Domini, quando uictor celos ascendit et nouus homo angelicam naturam sibi copulauit. De tertiis legitur: Decem uirgines exierunt obuiam sponso et sponse; et post pauca: Que parate erant, intrauerunt  cum eo ad nuptias . Has celebramus in resurrectione Domini, quando sponsus resurrexit, quia he nuptie in resurrectione future, quando Christus sponsam suam Ecclesiam de Babylonia huius mundi in celestem Hierusalem introducet. De his scribitur: Beati qui ad cenam nuptiarum Agni uocati sunt . In Pentecosten celebramus, quod sponsa est dotata per uaria Spiritus sancti carismata, quando alii datus est sermo sapientie, alii sermo scientie .



CAP. XXIII.---De octaua sancte Agnetis.

In octaua sancte Agnetis scribitur de natiuitate, quia illa die nata dicitur.



CAP. XXIu.---De Purificatione sancte Marie.

Ypapante dicitur obuiatio, quia hac die Simeon  et Anna Christo obuiauerunt, dum eum Maria et parentes ad templum detulerunt . Ideo autem octaua circumcisus post quadraginta dies in templo est representatus, quia nos corpus eius, si in hac uita a uitiis circumcidamur, post completionem decalogi legis per quatuor Euangelia in celeste templum introducemur. Cum hac die processionem agimus, quasi Domino cum Simeone et Anna occurrimus. Quod hodie processionem cum luminibus facimus, hoc ex more gentilium suscepimus quos in hoc mense ciuitatem cum luminibus lustrasse cognouimus. Per ceram quippe candele Christi humanitas, per lychnus eius mortalitas, per lumen exprimitur ipsa Diuinitas. Christus enim est lumen sanctorum, ignis urens impiorum; ideo candelas in  figura Christi manibus tenentes clamamus: Suscepimus, Deus, misericordiam tuam in medio templi tui. Hoc ideo in festo sancte Marie agimus, ut cum quinque prudentibus uirginibus accensis bonorum operum lampadibus sponso Christo obuiemus  et per sanctam Mariam ad nuptias celestem urbem intremus. Mulieres in hoc sanctam Mariam imitantur, quod post partum transactis quadraginta diebus ecclesiam ingrediuntur, quia celeste templum intrare non merentur, que in presenti uita, que per quadraginta dies accipitur, beatam uirginem non imitantur.



CAP. XXu.---De sancto Blasio.

Quod fidelis populus in festo  sancti Blasii lumina pro domibus uel animalibus accendit, uel  eleemosynas tribuit, ipso martyre instituente initium sumpsit. Qui beatus pontifex, dum omnibus penis pro Christo affectus in carcere iaceret, et quedam mulier ei escas cum lumine deferret, docuit eam ut, eo occiso, lumen in memoriam ipsius faceret, eleemosynam erogaret, et nunquam ei necessaria desitura essent. Postquam ille per passionem ad Christum migrauit, mulier, ut ab eo didicerat, fecit, et in omnibus bonis citius creuit, et ab ea is mos per omnes Ecclesias inoleuit.



CAP. XXuI.---De cathedra sancti Petri apostoli.

Cathedra sancti Petri ideo  celebratur, quia in  illa die in Antiochia pontifex Ecclesie leuatur, huius sedem ideo annuatim festiue recolimus, ut per eum sedes nobis in celo preparetur.



CAP. XXuII.---De consecratione salis et aque.

Salis et aque aspersio cepit a propheta Eliseo, hic sal aque commiscuit et sterilitatem expulit . Unde Alexander papa et martyr constituit, ut sal et aqua benedicantur, populus aspergatur, quatenus omne phantasma demonum ab eo per uerbum Dei abigatur. Similiter et habitacula eorum aspergantur, et demones ab eis arceantur. Hoc ideo in Dominicis diebus secundum canones agimus, quia Christi sanguine aspersi sumus, sicut Iudaicum populum secundum legem sanguine agni aspergi legimus.



CAP. XXuIII.---Quare in aduentu Isaias, et post Natiuitatem Domini Paulus legatur.


Infra aduentum Domini Isaias et alii prophete leguntur, quia prophete et precipue Isaias Christum nasciturum prenuntiauerunt. Post Natiuitatem autem Domini Epistole Pauli ideo leguntur, quia apostoli et maxime Paulus Christum iam natum predicauerunt.



CAP. XXIX.---De historia »Domine, ne in furore.«

In Natiuitate Domini cum angelis letari debemus quod Christum in carne suscipere meruimus. Sed quia ad seculare gaudium prolapsi sumus, conuiuiis et luxuriis indulsimus. Ideo historiam Domine, ne in furore  pro penitentia canimus, et epistolam Pauli, que ad penitentiam instruit,  legimus.



CAP. XXX.---De spatio a Natiuitate Domini usque ad Septuagesimam.

Duas Ecclesie uitas esse constat: unam, que hic in exsilio laborat, alteram que in celesti patria exsultat. Spatium ergo a Natiuitate Domini usque ad Septuagesimam illud tempus significat quo quisque fidelis post regenerationem in presenti uita pro Christo desudat. Unde et illo tempore alleluia cantatur, quia in hac uita pro spe eterne letitie certatur.



CAP. XXXI.---De Sabbato in quo alleluia deponitur.

Sabbatum, in quo alleluia dimittitur, illud tempus designat, quo quisque beatus de hac uita ad requiem  et letitiam superne letitie deducitur, Sabbatum enim requies dicitur. Ideo autem ad uesperam, hoc est in fine diei, alleluia deponitur, quia in fine uite post laborem unusquisque ad requiem cum cantu angelorum fertur. Si uero in nocturnali officio deponitur, tunc illud innuit quod Ecclesia in quolibet fideli de nocte huius laboriose uite cum cantu letitie educitur, et ad illam uitam, ubi est splendor et lux perpetua, et sine fine letitia perducitur. Quod ideo in Dominica nocte agitur, quia per resurrectionem Christi gaudium nunc animabus datur, quod in futura resurrectione perficietur; hoc totum in responsorio  representatur, dum sic cantatur: Dum presens est, scilicet Ecclesia in actiua uita imitatur, illam uidelicet in contemplatiua uita, quam desiderant, dum toto annisu ad eam anhelant. Dum se subduxerit, scilicet ab hac uita, in perpetuum coronata triumphat ante Dominum in beata uita. Et in illo responsorio, Angelus Domini comitetur tecum, reuertere in thesauros tuos, quia sicut Tobias per angelum deducitur, et cum gaudio reducitur , sic fidelis anima de carne assumpta per angelos in celestes thesauros cum gaudio perducitur. Per hoc autem quod sequitur, Reuertaris ad nos cum gaudio, paschale quidem tempus exprimitur, quo resurrectio intelligitur, cum gaudium et letitia ad Ecclesiam conuertitur, et ipsa gaudentibus angelis associabitur.  Hoc et in ceteris responsoriis etiam notatur. Quod autem in Laudate Dominum de celis  frequentius alleluia concinitur, hoc designat, quod fideli anime hinc migranti a choro angelorum et sanctorum cum cantu letitie occurritur. Significat etiam quod in die iudicii sancti et angeli omnes in unum conueniunt, et in seculum seculi Deo iubilabunt.



CAP. XXXII.---De Septuagesima, Pascha et Pentecoste.

Per tempus a Septuagesima usque ad Pascha alleluia intermittitur; nos exprimit, qui hic in labore et tristitia relinquimur. Pascha autem, quando alleluia canitur, illud tempus innuit quo quisque de hoc labore migrans gaudentibus associatur. Tempus uero  a Pascha usque Pentecosten, in quo Domino alleluia canuntur, significat quod post resurrectionem omnes electi corpore et anima in eternum gloriabuntur.



CAP. XXXIII.---De Pascha, quare Iudeorum more secundum lune cursum celebretur.

Queritur cur Pascha non annuatim, quemadmodum Natalis Domini, uel festiuitas sanctorum celebretur, sed more Iudaico secundum lune cursum obseruetur, presertim cum legale Pascha ueri fuerit umbra, in quo uerus Agnus Christus nostrum immolatus est Pascha, et Ecclesia agnita ueritate tendens ad spiritualia cuncta respuat legalia. Sed sciendum est quod sicut Hebraicus populus prefigurauit festiuitatem Christiani populi, ita Ecclesia  per sua festa presignat solemnitates futuri seculi. Ideo celebrat eas secundum sidera, que sunt corpora celestia.



CAP. XXXIu.---De sole, quod typum Christi gerat.

Sol quippe, qui ad uisum nostrum est immutabilis, gerit typum Christi, qui est sol iustitie, splendor diuinitatis immutabilis. Et quia secundum huius cursum Natiuitas Domini celebratur, idcirco annuatim non mutatur.



CAP. XXXu.---De stellis, quod designent sanctos.

Stelle quoque, que uidentur immutabiles, sanctos designant, qui nunc cum Christo immutabiliter regnant, et ideo annuatim illorum natalitia celebrantur. Et quia stelle pre aliis sunt clariores, ideo  quasdam festiuitates pre aliis agimus celebriores. Et quia a diuersis horis stelle in nocte oriuntur, ideo diuersis temporibus sanctorum solemnia in anno aguntur.



CAP. XXXuI.---De luna, quod Ecclesiam designet.

Luna, que iugiter crescere uel decrescere cernitur, presentem Ecclesiam figurat, que adhuc in defectu huius uite exsulat. Hec Ecclesia tres festiuitates secundum lune cursum figuraliter celebrat, quibus se ad futura festa instigat, uidelicet Septuagesimam, in qua recolit suam in hoc mundo peregrinationem; Quadragesimam, in qua commemorat suam reuersionem; Pascha seu quinquagesimam, in qua ad memoriam reuocat patrie receptionem.



CAP. XXXuII.---De Septuagesima.


Septuagesima itaque a septuaginta denominatur, quia ab hac Dominica usque in Sabbatum paschalis hebdomade septuaginta dies numerantur. Per hos autem septuaginta dies septuaginta annos exprimimus, quibus populum Dei in Babylone captiuum cognouimus, per quas septuagies centenos annos, id est septem millium annos commemoramus, quibus nos in huius mundi exsilio captiuos deploramus.



CAP. XXXuIII.---De historia Nabuchodonosor.

Nabuchodonosor est diabolus; Babylon hic mundus uel infernus, Ierusalem paradisus. Qui Nabuchodonosor populum ab Ierusalem captiuum in Babylonem duxit, dum diabolus humanum genus de  paradiso in hunc mundum seduxit. Populus, LXX annis in Babylonia dura seruitute opprimebatur, et humanum genus septuagies centum annis in mundo uel in inferno affligebatur. Populus musicas artes uel cantum letitie intermiserat, merore et ieiuniis se afficiebat; et genus humanum gaudium et letitiam amiserat, in tristitiam et miseriam inciderat. Et quia hoc nunc recolimus, ideo Gloria in excelsis, et alleluia, qui est cantus letitie, intermittimus. Et quia ipsi lugubri ueste utebantur, ideo nos dalmaticis et subdiaconalibus, que sunt solemnes uestes, non utimur. Per cantum Tractus gemitum dure seruitutis exprimimus. Et notandum quod duo Tractus tristitiam, tertius uero sonat letitiam, quia nimirum sub duobus temporibus ante legem et sub  lege in tristitia fuimus, in tertio tempore, Christo adueniente in letitia. De profundis et Commouisti tribulationem. Iubilate uero sonat gaudii iubilationem. Item Qui habitat, et Ad te leuaui, merorem, Qui confidunt prefert letitie canorem. Similiter Sepe expugnauerunt, et Deus, Deus meus, tristitiam, Laudate uero hymnizat letitiam, quia, si hic os confessione et penitentia affligimus, in resurrectione gaudium cum sanctis habebimus. Post sexaginta annos Cyrus, qui rex regnauit Babylonie, regnum sibi subiugauit, populum a captiuitate laxauit; et Christus sexta etate in mundo regnauit, infernum superauit, mundum sibi subiugauit, captiuos de inferno laxauit. Pars cum Zorobabel, seu cum Iesu  sacerdote ad patriam rediit, parsque in captiuitate remansit, quia pars fidelium cum rege et sacerdote uero Iesu ad celestem patriam rediit, pars hic in labore remansit. Populus ad Ierusalem reuersus letitiam habuit, sed tamen pro uxoribus et filiis, et sociis, sollicitudine non caruit. Hoc nos exprimimus dum in paschali hebdomada unum alleluia canimus, et adhuc Graduale non omittimus. Expleto autem septuagesimo anno, Darius uel Assuerus perfecte captiuitatem laxauit, omnisque populus cum mulieribus et pueris, Esdra duce, quod nomen adiutor dicitur, uel Nehemia, quod consolator dicitur, repatriat, et tum duplex gaudium habebat. Quod nos designamus dum duo alleluia, scilicet Hec est dies et Laudate, cantamus. Ita quoque fidelis anima cum  de hoc exsilio migrat, in anima tamen cum Christo exsultat, quod unum alleluia in Pascha insinuat, quasi uero fidelis anima adhuc Graduale non omittit, dum sollicitudinem pro corpore et operibus gerit. Alleluia autem in uno Sabbato inchoatur, et in alio Sabbato geminatur, et Sabbatum requies appellatur, quia nunc anime tantum in requie gloriantur, in resurrectione uero illarum gloria duplicatur. Finitis namque septem millibus annorum captiuitas humani generis perfecte absoluetur, et totus fidelium populus cum Christo uero protectore et uero consolatore, id est Spiritu sancto, ad patriam reuertetur, et corpora atque opera uelut uxores et filii ad animas redibunt, et tunc duplici gaudio in eternum exsultabunt. Hoc nos ad memoriam reuocamus, dum  relicto graduali in quinquagesima alleluia frequentamus. Notandum autem quod Septuagesima a Dominica incipit, et in Sabbato finitur, quia nostra captiuitas a mansione paradisi inchoauit, et ita ad futuram requiem perdurabit. Hec enim per decem hebdomadas extenditur, quia per decalogum legis ad sempiternam letitiam pertingitur. Igitur quia in Septuagesima nostram captiuitatem recolimus, ideo Genesim tunc legimus, in qua humani generis expulsio a paradiso legitur, et in responsoriis canitur, sicut ibi, In sudore uultus tui uesceris pane tuo. Ad Laudes, ideo, Miserere mei, Deus, et Confitemini canimus, quorum alter de penitentia, alter de laude scribitur, quia per penitentiam ad letitiam peruenitur. In antiphona Miserere mei, Deus, et in missa  Circumdederunt me gemitus mortis, humanum genus ingemiscit, quod gaudium et letitiam amisit, tribulationem et dolorem inuenit.



CAP. XXXIX.---De Sexagesima.

Sexagesima intra Septuagesimam currere et a Sexagesima denominari cognoscitur, et designat tempus uiduitatis Ecclesie, quo a sponso suo hic in mundo peregrinatur. Hec et in feria quarta paschalis hebdomade terminatur. Sexagesima per sexies decem extenditur, et sex opera Euangelii decemque legis precepta exprimuntur. Sunt hec opera Euangelii: Esuriui, et dedistis mihi manducare; Sitiui, et dedistis mihi bibere; Nudus, et operuistis me; Hospes, et collegistis me; Infirmus, et in carcere, et uisitastis  me. Precepta autem legis sunt hec. Non adorabis deos alienos; non periurabis; sanctifica diem Sabbati, quod nos facimus die Dominica; Honora patrem et matrem; Non occides; Non mechaberis; Non furtum facies; Non falsum testimonium dices; Non concupisces rem proximi tui; Non uxorem et omnia que illius sunt. Quia hec seruus auditurus erit: uenite, benedicti mei. Ideo in feria quarta, que est finis Sexagesime, hoc officium cantatur uenite, benedicti. In nocturnali officio, et in missa, Exsurge, quare obdormis, Ecclesia suum exsilium deplorat et pro liberatione sua Dominum exorat.



CAP. XL.---De Quinquagesima.

Quinquagesima quoque Septuagesime inseritur, que in Paschali die finitur; per hanc penitentia exprimitur.  Unde et quinquagesimus psalmus in penitentia ponitur. Ideo et hac die de diluuio legitur, et canitur, quod per ter quinquaginta dies extenditur, quia per fidem Trinitatis penitentia, pro uerbis, pro factis, pro cogitationibus accipitur. Et notandum quod in primis de diluuio, deinde de Abrahe obedientia canitur; et sic de ceco illuminato subiungitur, quia qui se penitentia a sordibus peccatorum abluerit, ac deinde mandatis Dei obedierit, et Christo illuminari gaudebit. Quinquies autem decem quinquaginta fiunt, quia opera quinque sensuum per decalogum legis penitendo diluunt, ad resurrectionem Christi pertingunt, qua die leti canunt: Resurrexi, et adhuc tecum sum. In hac die antiphona, Secundum multitudinem, et, in missa, Esto mihi in Deum,  Ecclesia diuinum auxilium inuocat, et ab exsilio liberari postulat. In Septuagesima, in Euangelio uineam excolimus. In Sexagesima, terram. In Tractu Commouisti, scindimus. In Euangelio, semen uerbi spargimus. In Quinquagesima fructum lucis, ceco illuminato, colligimus.



CAP. XLI.---De capite ieiunii.

Qui a captiuitate reuersi sunt templum Domino construxerunt. Et nos, qui a diabolica captiuitate liberati sumus, nosmetipsos templum Dei istis diebus edificare debemus. Huius fundamentum ideo quarta feria facimus, quia Salomon quarta etate templum Deo edificasse legitur. Templum autem corporis Christi quadraginta et sex annis edificatur, per quem numerum Ecclesia Christo incorporatur.  Maria quippe duodecim annorum exstitit, dum Christum genuit; Christus uero triginta et quatuor annorum fuit, dum morte solutus corruit. Qui anni simul iuncti quadraginta et sex fiunt, tot que dies a capite ieiunii usque in Pascha existunt, qua die Christus corporis sui templum restituit, quod prius impulsio Iudeorum soluit. Ut ergo Ecclesia in templum corporis eius cedificetur, quadraginta et sex diebus ieiuniis et orationibus uacare cognoscitur, quot diebus infans in utero formari dicitur.



CAP. XLII.---De nomine Adam.

Nomen quoque Adam ex quatuor litteris coniungitur, ex quibus idem numerus conficitur. Que littere  ex quatuor climatibus colliguntur, que Grece Anatole, Dysis, Arctos, Mesembria dicuntur. In numero autem Grecorum a, unum, d, quatuor; iterum a, unum, m uero quadraginta significat, que simul iuncta quadraginta sex fiunt. Adam ergo per genus suum diuiditur, et in quatuor partes mundi quasi semen spargitur; sed per Christum in unum colligitur, dum in corpore Christi ab Adam sumpto Ecclesia coadunatur. Igitur quia Ecclesia a quatuor Euangeliis in Christum congregatur, ideo hos quatuor dies ante Quadragesimam ieiunare comprobatur. Ideo se etiam quatuor diebus affligit, quia euangelium quod in initio Quadragesime legitur quatuor ordines in iudicio futuros predicit: scilicet unum iudicantium, ut sunt perfecti; alium per iudicium  saluandorum, ut coniugati; tertium damnandorum, ut infideles bonis operibus uacui; quartum sine iudicio pereuntium, ut sunt increduli. Ideo etiam quatuor dies abstinet, quia quatuor causas luget, uidelicet quod propter escam se de paradiso eiectam meret, et quod in hoc exsilio se cibo bestiali indigere dolet, et quod post hanc uitam se ad tartara duci timet, uel quod in regno celesti cum electis non gaudet. Ideo nichilominus quatuor diebus se macerat, ut per quatuor, scilicet prudentiam, fortitudinem, iustitiam, temperantiam, quasi quatuor columnis sequens ieiunium fulciat, quatenus anima quatuor mortibus, scilicet cogitationis, locutionis, operationis, impenitudinis, se addixerat, per custodiam quatuor Euangeliorum resurgat.



CAP. XLIII.---De feria quarta in capite ieiunii.


Per diem quo cinerem capiti imponimus, diem expulsionis nostre de paradiso ad memoriam reducimus, quo dictum est: Puluis es, et in puluerem reuerteris. Ut ergo redire possimus, penitentiam in cinere et cilicio agimus. Et quia repatriare contendimus, et hostes nobis in itinere obsistere nouimus, ideo arma nostra, quod est humiliatio, oratio, afflietio, sustollimus, ut contra spiritualia nequitie pugnare possimus. Cum ergo hac die processionem facimus, quasi hostibus armati ad pugnam obuiam imus. Ideo autem ieiunium feria quarta inchoamus.



CAP. XLIu.---De Quadragesima.

Quadragesima a quadraginta denominatur, quia illa Dominica usque in Cenam Domini quadraginta  dies computantur. Per hos quadraginta dies quadraginta annos exprimimus, quibus populum Dei ab Aegypto ad patriam rediisse cognouimus; sed nostram reuersionem recolimus, qua de hoc mundo ad supernam patriam tendimus. Filii quippe Isrel longo tempore in Aegypto sub Pharaone seruierunt, sed per Moysen liberati quadraginta annis eremum transierunt, pastum de celo, potum de terra habuerunt, et sic ad terram lacte et melle manantem peruenerunt. Ita et nos longo tempore sub diabolo in hoc mundo seruiuimus, sed per Christum liberati sumus, et ideo per decem precepta legis et quatuor Euangelia, que multiplicata quadragenarium numerum conficiunt ad paradisum reuerti debemus, ut  corpore Christi pasti, et sanguine eius potati, ad terram lac et mel fluentem, scilicet regionem uiuorum, perueniamus. Ipsi post quadraginta duas mansiones terram repromissam intrauerunt, et mox Pascha celebrauerunt, et nos post quadraginta duos dies Pascha celebrabimus, et de nostra ereptione exsultabimus, ut autem omnes Christiani Quadragesimam ieiunemus, auctoritatem ex Euangelio et ex lege habemus , ut mox dicam.



CAP. XLu.---De ieiunio Domini et cur nos non ieiunamus eo tempore quo Dominus ieiunauit.

Ex Euangelio, quia ipse Dominus quadraginta diebus absque omni cibo ieiunauit; ex lege, quia Moyses bis quadraginta diebus ab omni cibo abstinuit. Similiter Elias quadraginta diebus ieiunus permansit  . Daniel quoque tres septimanas absque cibo fuit . Sed queritur, cum Dominus post Epiphaniam, ut puta mox baptizatus, ieiunauit, cur Ecclesia ante Pascha instituerit ieiunium. Sed hoc ob tres causas fecit. Primo, quia ante Pascha Christi passio celebratur, ut ei per afflictionem carnis compatiatur, quatenus ei conregnare mereatur; secundo, ut quia cuncta uerno tempore naturali motu in libidinem concitantur, per ieiunia ab impetu luxurie reprimantur; tertio, quia illo tempore filii Isrel terram repromissionis intrauerunt, uel illi de Babylonia reuersi sunt, cum uterque mox Pascha celebrauerunt, ut nos quoque peracto labore Pascha celebrantes cum Christo resurgamus, et post hanc uitam in eternum cum eo  regnemus. Igitur per Tractus cantationem, significamus itineris fatigationem. Ut autem nos sub potenti manu Domini humiliemus, ideo Flectamus genua dicimus. Et quia preceptum habemus ut pro regibus et pro omnibus qui in sublimitate sunt, et pro omnibus qui in pressura sunt, oremus, idcirco his diebus Preces dicimus. Quia uero linguas angelorum et hominum legimus, per Hebream angelorum linguam exprimimus, per Latinam hominum linguam innotescimus. Ergo quia inter angelos Dominum non laudamus, idcirco Hebreum Alleluia quasi uocem angelorum non cantamus. Quia uero cum hominibus laboramus in terra, ideo Latinum Laus tibi, Domine, rex eterne glorie, quasi uocem  hominum resonamus. Istis diebus diaconus casulam super scapulas plicatam portat, quia in presenti tempore quisque predicator proximorum onera gestat. His diebus etiam oratio super populum dicitur, quia quisquis hic bonis actibus benedicitur, post hec eterne benedictioni ascribetur. His diebus, Ite, missa est non dicitur, quia, licet omni tempore, tamen maxime hoc tempore, quemquam Christianum in Dei seruitio occupari debere innuitur.



CAP. XLuI.---De uelo quod suspenditur Quadragesima.

Quod his diebus uelum suspendimus, a lege accepimus, cuius precepto uelum miro opere et pulchra uarietate contextum inter sanctum et sancta sanctorum tabernaculi suspendebatur, quo arca a populo  uelabatur: hoc uelum est celum mira uarietate depictum rutilantibus gemmis distinctum; hoc nobis pro uelo inter corporea et spiritualia suspenditur, quo Christus et illa superna patria nunc a nobis celatur. Postea celum, ut liber complicabitur, et ut tentorium colligetur, et tunc facies Domini nobis reuelabitur, et celestis gloria denudabitur. Ex collocutione etiam diuina facies Moysi erat ut sol splendida. Qui uelamen ante se suspendit, ut populus in eum intendere posset . Facies glorificata est sacra Scriptura. uelamen, quod faciem operuit, est carnalis obseruantia, que intelligentiam legis uelauit. Hoc uelamen est adhuc super corda Iudeorum positum, et ideo non ualent uidere splendidum legis sensum. Et quia mysterium Scripture  in hoc tempore a nobis uelatur, ideo uelum ante oculos nostros in his diebus extenditur. Sacerdos et pauci post uelum ingrediuntur, quia paucis doctoribus tantum mysteria Scripture aperiuntur. In Pascha uelum aufertur, et altaris ornatus ab omni populo conspicitur, quia in resurrectione omnia nuda et aperta erunt, ubi beati Regem glorie in decore suo uidebunt. Ideo et in passione Christi uelum templi scinditur, quia per eius mortem in nobis celum et liber septem signaculis clausus aperitur . Resurgens quippe uelamen abstulit, dum eis sensum, ut intelligerent Scripturas aperuit, et credentibus celum patefecit.



CAP. XLuII.---De septem hebdomadis.

Septem hebdomade scilicet a Quinquagesima  usque ad Pascha abstinentie ideo ascribuntur, quia septem modis peccata remittuntur. Primo per baptismum, secundo per martyrium, tertio per eleemosynam, quarto per debiti indulgentiam, quinto per predicationem, sexto per caritatem, septimo per penitentiam.



CAP. XLuIII.---De sex hebdomadis.

Sex autem septimanas ideo ieiunamus, quia in sex etatibus peccamus, et ideo per sex opera Euangelii nunc satisfacere festinamus. Et quia Christi membra sumus, a nobis ipsis incipere debemus, scilicet nos panem uite esurientes cibo caritatis reficere; iustitiam sitientes Scripture fluentis potare; sanctitate nudos uirtutibus uestire: in uitiis et errore uagos in hospitium sancte conuersationis  suscipere; morbo iniquitatis infirmos confessione uisitare; carcere male consuetudinis inclusos penitentia redimere: deinde hec etiam corporaliter primis impendere.



CAP. XLIX.---De Quadragesima.

Annus quatuor temporibus, scilicet uere, estate, autumno, hieme uoluitur, et per trecentos quinquaginta sex dies completur. Sicut ergo ab aliis rebus, ita a diebus decimas damus, dum quadraginta dies ieiunamus, ut quidquid quatuor temporibus contra decem precepta Dei egimus, his quatuor denis diebus corrigamus. Est et aliud: homo subsistit ex quatuor elementis. Lex autem in decem preceptis,  quia ergo quatuor qualitatibus Dei precepta preteriuimus, per quater denos dies abstinendo Dominum placamus.

Quatuor dies ante Quadragesimam uidentur pro Dominicis diebus instituti, sed non est ita. Per quatuor enim dies, quatuor Euangelia, per quadraginta sequentes, decem precepta intelliguntur, quia ex Euangelio et ex lege est assumpta auctoritas Quadragesime; ideo quatuor et quadraginta dies dicati sunt abstinentie. Sed queritur cui Dominice dies ad Quadragesimam pertineant, et cur non ieiunentur, quod non sine magna ratione fieri a nullo sapientium  dubitatur.



CAP. L.---De sex Dominicis Quadragesime.

Totum tempus huius uite ab initio usque in finem  per Quadragesimam intelligitur, quia est tempus afflictionis, sicut Pasche tempus significat futurum tempus gratulationis. Sed hebdomade sunt sex etates mundi.


De prima Dominica »Inuocauit me.«

Prima Dominica est tempus prime etatis, quando homines erant in paradiso in gaudio.


De secunda Dominica Quadrages. »Reminiscere.«

Secunda Dominica tempus secunde etatis, quando erant in arca gaudentes de sua liberatione.


De tertia Dominica Quadrag. »Oculi.«

Tertia Dominica tempus secunde etatis, quando sub Ioseph exsultabant de sua saluatione, aliis pereuntibus fame.


De quarta Dominica Quadrag. »Letare, Ierusalem.«

 Quarta Dominica est tempus quarte etatis, quando sub Salomone maxima pace fruebantur.


De quinta Dominica, Passionis, »Iudica me.«

Quinta Dominica est tempus quinte etatis, quando de Babylonia liberati reuersi sunt Hierusalem.


De sexta Dominica, Palmarum.

Sexta Dominica fuit tempus sexte etatis a resurrectione Domini usque ad ascensionem eius, quando de presentia sponsi gaudebant. Est et aliud Quadragesimale tempus, id est uita cuiusque hominis, que hic afficitur merore tribulationis. Sex hebdomade sunt etates hominis, id est infantia, pueritia, adolescentia, iuuentus, senectus decrepita. Quadragesimus dies est uetus et Nouum Testamentum. Per quatuor  enim accipiuntur quatuor Euangelia, per decem uero, decem precepta intelliguntur; quater autem decem sunt quadraginta. Sex Dominice sunt, sex precipua opera Euangelii, id est , Esuriui et cibastis me. Sitiui, et dedistis mihi potum: Nudus et uestistis me: Infirmus, et uisitastis. In carcere, et redemistis.



CAP. LI.---Dominica quinta a Septuagesima.

Dominica quinta a Septuagesima quintam etatem insinuat, qua populus de captiuitate remeabat. Ideo hac Dominica responsorium: Pater, peccaui , cantatur, et Euangelium in Sabbato de prodigo filio recitatur, quia sicut ipse ad patrem, ita populus  ad patriam tunc reuertebatur. Hec etiam Dominica secunda Quadragesime dicitur, quia gentilis populus per doctrinam legis, et Euangelii, et Christianus populus penitens per fidem, et operationem uel per duo precepta caritatis ad Dominum Patrem, ut prodigus reuertitur.



CAP. LII.---De media Quadragesima, Dominica »Letare.«

Media Quadragesima illud tempus innuit, quo Cyrus populum abire permisit. Hec enim septima Dominica a Septuagesima cognoscitur, quia post septuaginta annos populus a captiuitate ad Hierusalem reuertitur. Unde et congrue officium de Hierusalem illa die cantatur. Nocturnale uero officium de liberatione eiusdem populi de Aegypto agit, et nostram  liberationem designat, qua septima etate de hoc mundo liberabimur. Sex quoque sunt mundi etates, quibus hic homines uiuunt, septima qua mortui in sepulcris requiescent.



CAP. LIII.---De scrutinio.

Quod hac septimana scrutinium agitur, hec causa uidetur. In captiuitate positi semen suum gentibus miscuerunt, reuersi uero iniustos sacerdotes habuerunt. Unde Esdras et prophete diligenter genealogias scrutati sunt, et Iudeos a gentilibus, sacerdotes a Iudeis segregauerunt. Ita et nos hac hebdomada credentes ab incredulis segregamus, et eos nostre religioni assignamus. Scrutinium a scrutando, id est ab inquirendo, uel discutiendo dicitur, quia fides baptizandorum inquiritur, uel discutitur.  Catechumenus, audiens uel instructus dicitur, qui ante baptismum fidem et Christianam religionem audit, qua eum sacerdos instruit, qualiter post baptisma uiuere possit. Competentes dicuntur baptismi petentes paruuli, uel muti, uel surdi, uel fatui per petitionem fidelium catechizantur, baptizantur, et per fidem illorum saluantur. Catechizatio dicitur instructio, exorcizatio uero adiuratio.



CAP. LIu.---De quarta feria.

Propter tres causas fit scrutinium in quarta feria: primo, quia quarta feria cum sole et luna stelle create in celo ponuntur, ita et hac feria quarta fideles Christo soli et Ecclesie lune additi, et stelle celo ascribuntur; secundo, quia quarta etate templum Domini edificatur, ita et nunc quarta feria in  baptizandis templum Deo preparatur; tertio, quia quarta feria Christus pro Ecclesia a Iuda Iudeis est proditus, ita ipsi quarta feria assignantur surgere in Christi corpus.



CAP. Lu.---De infantibus.

Primo infantes ad ianuam ecclesie deferuntur, et masculis a dextris, feminis a sinistris statutis. Ab acolytho nomina scribuntur eorum, quia per fidem, que est ianua qua in Ecclesiam intratur, et cuiusque fidelis nomen in celo nominatur. Et uiriliter agentes a dextris Dei in iudicio statuentur, effeminate autem uiuentes a sinistris ponentur.



CAP. LuI.---De renuntiatione.

Deinde exorcista, cuius illud proprie officium est,  interrogat si diabolo renuntiant, ut per hanc abrenuntiationem dominium Christi subeant. Omnis quippe homo, quia in originali peccato nascitur, diaboli dominio iure ascribitur. Cuius ius fideles effugiunt, dum Christi iugo se subdunt.



CAP. LuII.---De operibus.

Operibus quoque diaboli renuntiant, que quedam spiritus, quedam caro eius instinctu perpetrant. Spiritus, ut est superbia, inanis gloria, ira, et talia, caro, ut est fornicatio, ebrietas, et his similia.



CAP. LuIII.---De pompis.

Pompis etiam diaboli renuntiant, que sunt spectacula, ludi, choree, ornatus uestium, uel aliarum rerum, et queque superflua.



CAP. LIX.---De fide.


Deinde de fide Patris et Filii et Spiritus sancti interrogantur, sine qua nemo Deo placere legitur, post hanc confessionem diabolus exsufflatur, ut Spiritu sancto habitaculum in eis condatur.



CAP. LX.---De cruce.

Tunc frontibus eorum cruce impressa quasi sigillo demonibus obsignatur, et domus Dei contra hostes munitur. Ideo autem non alio signo, quam signo crucis contra diabolum utimur, quia per hoc signum se uictum contremiscens mox effugatur. Crux autem ideo fronti, ubi sedes est uerecundie, imprimitur, quia Christum crucifixum se non erubescere confitentur.



CAP. LXI.---De sale.

 Tunc per orationes in unitatem Ecclesie recipiuntur. Per salis gustum doctrine, et sapientie condiuntur. Deinde exorcizatur diabolus, ut recedat a sibi contradicentibus. Seorsum autem masculi, seorsum femine, exorcizantur, quia conuenit, ut minus intelligentes historia, magis intelligentes seorsum allegoria imbuantur. Unde et Ergo maledicte, ter reperitur, quia per fidem Trinitatis diabolo resisti innotescitur.



CAP. LXII.---De symbolo.

Cum uero symbolum et Dominicam orationem super capita eorum dicit, quasi templum Dei contra demones munit.



CAP. LXIII.---De saliua.

Quod cum saliua aures et nares tangunt, hoc significat,  ut doctrina, que de ore eius fluens per aures eius intrauerat, suauiter etiam redoleat, quam diu spiritum naribus trahat.



CAP. LXIu.---De lumine.

Post hec ab acolytho, qui est accensor luminum catechumeni illuminantur, ut tenebre peccatorum et cecitas erroris expulse lumine intelligentie illustrantur. Deinde Euangelium a diacono super eos legitur, quia Euangelica doctrina eis proponitur.



CAP. LXu.---De introductione.

Post hoc ab ostiario ordinatim introducuntur, quia completo Euangelio ab ostiario Spiritu sancto per ostium Christum in aulam celi introducuntur. Hoc scrutinium septies ante Pascha agitur, quia  hoc rite per septem dona Spiritus sancti perficitur.



CAP. LXuI.---De statione.

Postquam introducti fuerint catechumeni, sunt masculi in Austro, femine in Aquilone statuendi, quia uidelicet fortiores contra estum tempestatum sunt ponendi, infirmiores sub magisterio erudiendi, deinde quatuor lectiones leguntur, quibus ad quatuor Euangeliorum precepta imbuuntur. Unde mox quatuor initia Euangelii recitantur, quibus a quatuor partibus mundi ad celi palatia euocantur. Tunc duo infantes, unus e masculis, alter e feminis, ab acolythis in sanctuarium deferuntur, quia de utroque sexu, uel de utroque populo ad fidem euangelicam conuertuntur.



CAP. LXuII.---De »Credo in unum Deum.«

 Credo in unum Deum super masculos Grece, super feminas Latine decantatur, quia per duas has omnis lingua denotatur. Greci quippe omnes gentes philosophia precellebant; Romani autem omnibus gentibus imperabant. Per Grecam ergo linguam sapientes, per Latinam accipiuntur principes. Grece itaque et Latine fides canitur, quia omnis lingua Domino confitebitur. His rite peractis de Ecclesia exeunt, quia mysteriis Christi interesse, nec inter filios Dei computari poterunt, qui adhuc in Christo regnante non sunt.



CAP. LXuIII.---De duabus lectionibus.

Due lectiones ad missam leguntur, quibus catechumeni ad doctrinam utriusque Testamenti, uel ad operationem gemine dilectionis instruuntur.  Due enim lectiones conueniunt baptizandis, et iam baptizatis, ut uidelicet baptizandi ad uinee Domini culturam quantocius currant. Baptizati autem inceptum opus expleant, quatenus cum ceco nato eternum lumen recipiant. Semel tamen Flectamus genua dicitur, ut in unitatem fidei congregentur.



CAP. LXIX.---De Sabbato.

In Sabbato due nichilominus lectiones propter eamdem causam leguntur, et ut in requiem, quod sabbatum dicitur, festinare conentur, quia et in hoc Sabbato scrutinium agitur.



CAP. LXX.---De Passione Domini.

A Dominica Passionis Domini usque in Pascha Gloria Patri in cantu intermittitur, quia Filius, qui est tertia persona, passionibus dehonestatus pro  nobis commemoratur. In Pascha autem cantatur, cum Christus per resurrectionem glorificatur. In hoc tempore Ieremias propheta legitur, qui maxime Christi passionem et predixisse, et in seipso expressisse cognoscitur. Ideo autem per duas hebdomadas passionem Christi celebramus, quia pro duobus et a duobus populis passum predicamus. Per duas enim septimanas uetus et Nouum Testamentum significamus, quia uetus eum passurum, nouum eum iam passum nuntiare non ignoramus. Duo quoque tempora, unum ante legem, aliud sub lege denotantur, quibus Christus a patriarchis figuris, a prophetis Scripturis passurus prenuntiabatur. Ideo uero hoc tempore cum ieiuniorum afflictione passionem  Christi agimus, quia hoc tempore populum Dei ab Aegyptiis afflictum agnum in significatione Christi pro eis immolatum et Pharaonem in plagis contritum nouimus.



CAP. LXXI.---De Sabbato ante diem Patmarum.

Sabbatum huius septimane ab officio uacat, quia apostolicus hac die mandatum celebrat, cum in cena Domini ob magnitudinem officii hoc agere nequeat. Hec uero dies ideo non officiatur, ut Ecclesia caput suum in hoc ministerio imitetur. Hac quippe die iehsu in Bethaniam uenit, in domo Simonis recubuit, et Martha ministrauit. Maria unguento domum repleuit. Simon dicitur obediens. In domo Simonis iehsu recubuit, dum in Ecclesia sibi obediente requiescit. Huic cum Martha ministramus,  dum exemplo summi pontificis membris eius, scilicet pauperibus uel fratribus, seruimus. Cum Maria domum odore unguenti replemus, quando studio uirtutum Ecclesiam replere studemus.



CAP. LXXII.---Dominica in die Palmarum.

Dominica palmarum ideo dicitur, quia hac die turbe Domino cum palmis obuiauerunt, et eum triumphantem laudibus exceperunt. Significat autem quod nos per abstinentiam uitia iam uicimus, et nunc cum palma uictorie Christum ad nos uenientem excipimus. Cum processionem hac die facimus, quasi Christo cum pueris obuiam imus. Passio uero ideo hac die legitur quia agnus paschalis pro nobis immolandus hac die includebatur. Hac die filii Isrel Iordanem siccis pedibus transierunt,  et cum triumpho terram repromissionis intrauerunt. Hec septimana ideo maior appellatur, quia ob maxima officia insignis habetur. Hec etiam hebdomada indulgentie dicitur, quia in ea penitentes absoluuntur.



CAP. LXXIII.---De feria secunda et tertia.

Feria secunda et tertia, due lectiones leguntur, ut in Natiuitate Domini ad missam, quia passio Christi a lege et prophetis prenuntiatur.



CAP. LXXIu.---De feria quarta.

Feria quarta Christus pro duobus populis traditur. Ideo hac die due lectiones leguntur; ad utramque flectamus genua dicitur, quia ab utroque populo Christus adoratur, in cuius nomine celestia et terrestria  genua flectere dicuntur. Tractus ideo habet quinque uersus, quia quinque uulnera habuit Christus. Hac die uelum deponitur, quia in passione Christi uelum scinditur, et inimicitia inter Deum et homines soluitur.



CAP. LXXu.---De feria quinta.

Feria quinta ex quatuor causis celebris habetur. Hac die criminosi ab Ecclesia eiecti recipiuntur; hac die chrisma et oleum conficiuntur; hac die Dominus mandatum fecit; hac die, cum discipulis cenans, corpus suum tradidit. Hec dies indulgentie appellatur, quia hodie penitentibus a pastoribus Ecclesie indulgentia datur, et criminosi, peracta penitentia, hodie in Ecclesiam introducuntur.



CAP. LXXuI et LXXuII.---De penitentibus.


Quod autem Ecclesia criminosos de Ecclesia secludit, formam a Domino accepit, qui Adam peccantem mox de paradiso eiecit, penitentie subegit, unde et adhuc penitentibus septem anni pro satisfactione dantur, quia humanum genus septem millibus annorum in hoc exsilio damnatur. Adam longo tempore penitentiam in exsilio egit, deinde ad infernalem carcerem descendit, usque dum Christus uerus Pontifex eum sua passione absoluit, et eum paradiso restituit. Quod penitentes per ecclesias uagantur, per hoc Cain imitantur, qui, postquam fratrem occidit, uagus et profugus in terra fuit . Quod in laneis uestibus uel cilicio penitentia agitur, de Iob accipitur, qui penitentiam in  fauilla et cinere egit, et se sacco operuit . Similiter Niniuite se in cinere prostrauerunt, et se ciliciis operuerunt . Quod comam et barbam nutriunt, de Ioseph uel Dauid acceperunt. Quod terre prosternuntur, designat quod peccatores cum hedis a sinistris in iudicio in infernum traduntur. Baculus peregrinationem designat, quia se a regno Dei alienant. Designat etiam correptionem, per quam reditur ad Ecclesie communionem. Hodie per episcopum in ecclesia introducuntur, quia latro penitens per Christum in paradisum introducitur. Quod recepti crines tondunt, uestibus mundis se induunt, designat quod multitudinem peccatorum deposuerunt, et uestes uirtutum iam induerunt. De Ioseph autem est hoc acceptum, quod  de carcere sublatus tonsus est, et balneatus et uestibus iucunditatis decoratus.



CAP. LXXuIII.---De excommunicatis.

Quod Ecclesia peccantes de Ecclesia eiicit, penitentes recipit, superbos autem et rebelles excommunicat, et non penitentes indignos sepultura indicat, iterum a Domino formam accepit, qui peccantem hominem de paradiso expulit, sed penitenti celum aperuit, diabolum uero superbientem et rebellem excommunicauit, et de celo, atque celesti Ecclesia segregauit, et quia penitentia non flectitur, nunquam recipitur. Igitur penitentes per gratiam saluantur, excommunicati superbientes diabolo incorporantur.



CAP. LXXIX.---De penitentibus.

 Quod penitentes feria quinta recipiuntur, hec causa uidetur. Feria quinta Deus pisces et aues de mari creauit, et pisces in fluctibus, reliquas aues in era sustulit; per pisces auari, curiosi, amatores mundi intelliguntur; per uolucres celestia desiderantes accipiuntur. Illi ergo ut pisces in imis relinquuntur, isti ut uolucres ad celestia sumuntur In fine quinte etatis Ioannes quoque Baptista uenit, penitentiam docuit, peccatores regnum celorum per uim rapere docuit. Ideo Feria quinta hec Ecclesia agit.



CAP. LXXX.---De chrismate.

Hodie etiam chrisma, quod unctio dicitur, consecratur, per quod fideles a Christo Christiani, id est,  uncti denominantur, et coheredes regni eius assignantur. Hoc ex lege exordium sumpsit, qua Dominus Moysi hoc ex purissimo oleo et balsamo componere precepit. Hoc quoque arca testamenti et tabernaculum dedicabantur, et Aaron summus sacerdos uel rex consecrabantur.



CAP. LXXXI.---De oleo sancto.

Aliud unguentum secundum legem fiebat, quod sanctum dicebatur, quo reges tantum et sacerdotes ungebantur, pro quo hodie oleum sanctum consecratur. Et quia Christus rex et sacerdos in mundum uenit, et fideles sua membra esse uoluit, ideo hoc oleo tantum reges et sacerdotes ungimur, chrismate in templo Deo dedicamur, et hoc in frontibus, regno eius assignamur. Balsamum bene redolet, oleum  uero lucet. His nos uncti debemus fide redolere, bonis actibus lucere. Et quia membra regis et sacerdotis Christi sumus, debemus mores nostros regere, et nos ipsos Deo sacrificare.



CAP. LXXXII.---De oleo infirmorum.

Oleum infirmorum hodie etiam benedicitur quod ex Euangelio accipitur, Dominus quippe apostolos oleo infirmos ungere docuit, et Iacobus apostolus hoc fieri scripto precepit . Ideo autem non ex alio liquore nisi ex oleo iste unctiones conficiuntur, quia oleum misericordia dicitur, et Christus exprimitur, cuius misericordia nos saluauit, qui infirmitates nostras ipse portauit. Ideo chrisma in loco, ubi pax datur, conficitur, quia per christum cuncta in celis et in terris pacificantur.



CAP. LXXXIII.---De ampulla.


Dum ampulla cum oleo chrismali ad altare defertur, syndone alba cooperitur, lumen ante portatur, duo presbyteri, unus cum incenso, alter cum cruce diacono in medio cum libro Euangelii deambulante preeunt, super quos alii pallium ferunt, duo eos cum cantu deducunt: per hoc progressionem populi Dei imitantur, qui in figura Christi et Ecclesie per desertum gradiebantur. Qui lumen portat exprimit angelum qui columnam ignis ante populum ferebat. Presbyter cum incenso est Aaron cum sacerdotali thuribulo. Diaconus cum Euangelio est Moyses cum legis libro. Presbyter cum cruce est iehsu, qui et Iosue cum scripto. Sindon munda  est arca. Chrismatis ampulla est urna cum manna. Quod super eos portatur pallium est tabernaculum uel nubis obumbraculum. Hoc totum umbra fuit, et ueritatem prenotuit. Qui lumen ante portat, Ioannes Baptista, qui lucerna lucens et ardens ante Christum erat. Diaconus, qui inter duos incedit, est Christus, qui in medio Moysis et Elie apparuit. Pallium, quod eos operit, est nubes lucida, que illos obumbrauit. Oleum chrismatis in ampulla est diuinitas in carne humana. Sindon munda conuersatio sancta. Ampulla cooperta est antequam ad altare feratur, oblata ad aram discooperitur, quia Christus ante passionem suam in carne latuit; in ara crucis infirmitas carnis eius quasi nuda patuit, post mortem eius diuinitas manifesta claruit. Deinde  ampulla partim cooperitur, partim denudatur, et salutatur, quia nudum Christi latus a Thoma palpatur, maiestas latens adoratur. Deinde ampulla tota cooperitur, ne amplius uideatur, et tamen cooperta salutatur, quia Christus in gloria assumitur, et tamen non uisus ab omni populo ueneratur.



CAP. LXXXIu.---De Cena Christi.

Hec dies et Cena Domini uocatur, quia hodie Dominus cum discipulis suis cenasse traditur, quando legalem agnum ipse uerus Dei Agnus comedit, et sic finem legi imposuit. Corpus suum tradidit, et sic nouam legem inchoauit, nosque per hoc sibi incorporauit. Hoc autem ideo fecisse creditur, quia hodie agnus a filiis Isrel in Aegypto ad uesperum immolatus legitur. Hodie quoque pedes discipulorum  lauit, designans quod nos, qui ultima membra sua sumus, a sordibus peccatorum abluit. Quod autem nos exemplo eius mandatum hodie facimus, nos membra ipsius esse, et in caritate debere uiuere, ad memoriam reducimus.



CAP. LXXXu.---Quod »Gloria in excelsis« cantatur ad chrisma.

Hodie Gloria in excelsis ad chrisma cantatur, quia angelicus chorus de reconciliatione penitentium et unctione credentium letatur. Ad tertium Agnus Dei non Dona nobis pacem, sed Miserere nobis, cantatur, et pax non datur, quia Iudas osculo pacis illum tradidit qui uera pax nostra fuit. uestes solemnes, id est, dalmatica et subtile hodie portantur, quia penitentes ad missas sanctitatis uestes reparantur,  et chrisma atque oleum baptizandis, quasi celestes uestes hodie preparantur.



CAP. LXXXuI.---De nudatione altarium.

Hodie altare denudatur, et in die tertia uelatur. Altare est Christus, uestimenta sunt apostoli. Et quia illi hodie, relicto Christo, fugerunt, quasi altare nudum reliquerunt.



CAP. LXXXuII.---De luminum exstinctione et numero eorum.

His tribus diebus sepulturam Domini celebramus. Tres autem dies et noctes septuaginta duabus horis computamus. Et ideo totidem lumina exstinguimus, quia lumen uerum his diebus exstinctum lugemus; et septuaginta duorum discipulorum tristitiam exprimimus, quam de eterni diei, et Solis iustitie occasu  habuerunt, cuius hore fuerunt: tribus horis, scilicet ab hora sexta usque ad nonam, fuerunt tenebre, quando Christus pependit in cruce. Has tres horas tribus noctibus representamus, quas luminum exstinctione obscuramus. Per diem, quia sole illustratur, Christus; per noctem, que a luna illuminatur, presens Ecclesia; per duodecim horas diei uel noctis, duodecim apostoli accipiuntur, qui et Christo diei, et nocti Ecclesie obsequuntur. Quia ergo diei et noctis uiginti quatuor hore computantur, et quia in festiuis noctibus uiginti quatuor, Gloria Patri cantantur, ideo uiginti quatuor lumina in his noctibus illuminantur, que per singula cantica exstinguimus, quia, more apostolorum, pro occasu ueri Solis mestitia  decidimus. Quia enim cecidit corona capitis nostri, uertitur in luctum chorus nostri: primo quippe canitur, Gloria Patri, ad uersum Deus, in adiutorium: secundo ad psalmum uenite: Tertio ad hymnum: nonies ad psalmum: ter ad responsoria et gloria sonat in Te Deum laudamus. Et iterum in uersu, Deus, in adiutorium. Deinde quinquies in psalmis: et iterum in hymno, et ad Benedictus, que considerate fiunt uiginti quatuor hore, pro hoc cantu letitie deflemus exstinctum Solem iustitie.



CAP. LXXXuIII.---Quare inuitatorium non cantetur.

Inuitatorium non cantatur, ut conuentus malignantium deuitandus admoneatur, quia Iudei ad uersus Christum in unum conuenerunt, et consilium super Dominum glorie fecerunt. Iube, Domne, benedicere,  et Tu autem, Domine, ideo non dicitur, et benedictio non datur, quia pastor noster recessit, qui benedictionem dedit. Arietes quoque gregis Dei a lupis dispersi sunt, qui pastores Ecclesie futuri fuerunt. Per Iube, Domne enim intelliguntur ad predicationem euntes; per Tu autem, Domine, de predicatione redeuntes. Et quia his diebus nec a Christo ad predicationem mittebantur, nec ad eum reuertebantur, ideo neutrum dicitur: lectiones uero non legendo sed lamentando recitantur, quia sicut rex Iosias et Ieremia, sic Christus rex noster occisus ab Ecclesia deploratur. Campane non sonant, per quas predicatores designantur, quia his diebus non solum tacuerunt, sed et ueritatem negauerunt. Signum per sonum tabule datur, per quod terror accipitur,  quia magnus timor discipulis a Iudeis incutiebatur. Sonitus ad Benedictus est signum Iude, quo Dominum tradidit, dicens: Aue, Rabbi . Clangor Kyrie eleyson canentium est tumultus Iesum comprehendentium. Quod sequitur sub silentio in tenebris, designat, quod discipuli trepidauerunt in occultis.



CAP. LXXXIX.---De Parasceue.

Parasceue Grece, preparatio Latine dicitur. Iudei quippe, qui inter Grecos dispersi erant, hac die preparabant, que in Sabbato necessaria fuerant, ideo omnem feriam sextam Greci parasceue nominabant. In hac ergo die occurrit solemnis dies Pasche Iudeorum quo solebant immolare agnum. Hac eadem die Christum Dei Patris agnum occiderunt,  et hac hostia Paschale festum celebrauerunt. Hac etiam die de Aegypto educti sunt, et hac eadem die de inferno redempti sunt. Sexta namque die Deus hominem condidit, sexta etate, sexta feria, sexta hora eum redemit. Ideo hac die missa more solito non celebratur, quia Christus uerus sacerdos hostia hodie pro Ecclesia immolatur. Officium hodie a lectione inchoatur, quia olim omnis missa a lectione incipiebatur. Hoc autem ideo hodie obseruatur, quia passio Christi, quam missa designat, hodie commemoratur. Titulus, qui est lectionis caput, ideo non pronuntiatur, quia caput Ecclesie hodie amputatur. Due lectiones leguntur, quia Christus pro duobus populis moritur. Quod a lege et prophetis predicitur,  unde et una lectio a lege, alia a prophetia legitur.



CAP. XC.---De tractu »Domine, audiui,« et quare quatuor tantum uersus habeat.

Tractus, Domine, audiui, quatuor uersibus insignitur, quia quatuor elementa Christi passione purgantur, et quatuor cornibus crucis quatuor partes mundi saluantur. Qui ideo inter celum et terram suspenditur, quia per eius passionem celum et terra coniungitur, et totus mundus eius sanguine templum Deo dedicatur.



CAP. XCI.---De Tractu »Eripe me, Domine.«

Tractus Eripe me proprie Christi passionis certamen exprimit, ubi Obumbra caput meum in die belli dicit, pro quo olim: Qui habitat, cantabatur propter uersum. Super aspidem et basiliscum ambulabis, et  conculcabis leonem et draconem . Quia diabolus, qui eum post ieiunium ut draco tentauit, hodie eum ut leo manifeste inuasit.



CAP. XCII.---De passione Domini.

Post passionem Christi crucifixus oculis nostris representatur, quem Ecclesia imitari adhortatur. Infra passionem pannus discinditur, quia a militibus uestimenta Christi diuidebantur.



CAP. XCIII.---De ueste Domini.

uestis autem inconsutilis non scinditur, sed sors super eam mittitur. Hoc significabat, quod heretici et schismatici Ecclesiam heresibus scindere nitebantur, sed unitas catholice fidei scissuram non patiebatur.



CAP. XCIu.---De igne.


In Romana Ecclesia hora sexta ignis exstinguitur, et nona reaccenditur: quia sol hora sexta lumen suum mundo abscondit, quod hora nona reddidit.



CAP. XCu.---De orationibus pro omnibus ordinibus.

Perlecta passione orationes pro omnibus ordinibus dicuntur, quia Christus pro omnibus gradibus et populis crucifigitur. Dominus uobiscum, quod est officium sacerdotis, reticetur, quia sacerdos noster hodie occiditur. Ad singulas orationes genua flectimus, quia omnes nationes Christo genua curuare demonstramus. Pro Iudeis ideo non flectimus, quia eos irrisorie genua hodie Domino flexisse significamus, quod fidelibus deuitandum insinuamus. Deinde crux ad salutandum producitur et tribus  modis canitur, quia, dum Christus crucifigitur, titulus tribus linguis Hebraica, Greca et Latina scribitur; Popule namque meus pro Hebrea; agios, Greca; sanctus Latina cantatur; quia Hebrea mater omnium linguarum, Greca doctrix omnium linguarum, Latina imperatrix omnium linguarum predicatur, et ab his omnibus Christi passio collaudatur.



CAP. XCuI.---De cruce Domini.

Deinde crux denudatur, et salutatur, quia sicut Christus tunc in cruce ab incredulis deludebatur, ita nunc a fidelibus humiliter adoratur. Et nullus sapiens crucem, sed Christum crucifixum adorat, crucem tamen uenerando salutat. Super corpus Domini tres articuli, scilicet Oremus, preceptis salutaribus.  Pater noster. Libera nos, quesumus, Domine, dicuntur, quia Christus tribus diebus sepultus occultatur, et tali modo olim missa ab apostolis celebrabatur.



CAP. XCuII.---De duabus noctibus.

Duas noctes et unum diem fuit Christus sepultus. Due noctes significant nostras duas mortes, scilicet anime et corporis. Dies uero significat suam mortem, que fuit lux nostrarum mortium, hec se nostris mortibus ut dies noctibus interposuit, et ambas expugnans repulit.



CAP. XCuIII.---De quadraginta horis.

Quadraginta horas fuit mortuus, ut quatuor partes mundi in Decalogo legis mortuas uiuificaret. Ideo his noctibus tres nocturni cum nouem Lectionibus,  et responsoriis canuntur, quia tria genera hominum ante legem et sub lege, sub eius tempore morientium, ab ipso redempta nouem ordinibus angelorum coniunguntur.



CAP. XCIX.---De Sabbato sancto.

Sabbatum dicitur requies, ideo istud Sabbatum sanctum dicitur, quia sicut Deus septima die ab omni tempore, ita Christus Sabbato post laborem passionis in sepulcro requieuisse legitur.



CAP. C.---De nouo igne.

Hodie totus ignis exstinguitur, et nouus de crystallo uel silice reaccenditur, quia in morte Christi tota legis obseruantia sopitur, et lux noue legis in resurrectione Christi aperitur. Nouus ignis est noua Christi doctrina. Crystallus perspicua, est Christi  caro in resurrectione perlucida. Ignis de crystallo uel silice excussus, est spiritus de Christo fidelibus fusus.



CAP. CI.---De cereo.

Hodie cereus benedicitur, et de nouo ac benedicto igne ab initio consecrationis accenditur. Cereus ab initio accensus, est Christus ab initio conceptionis Deo plenus. Duo cerei infra consecrationem, ab igne benedicti cerei illuminantur, designans quod prophete et apostoli a spiritu Christi illuminantur. Ideo duo, quia doctores Christi gemina dilectione ardent, uerbo et exemplo lucent.



CAP. CII.---De annis incarnationis Domini qui scribuntur in cereo.

In cereo scribitur annus Domini, quia Christus est annus acceptabilis Domini: cuius menses duodecim  apostoli, dies omnes electi, hore baptizati pueri. Cereus etiam columnam ignis exprimit, que populum Dei de Aegypto exeunte precessit. Diaconus, qui eam consecrat, est angelus, qui eam portabat. Cereus ante neophytos portatur ad baptismum, quia columna ignis ferebatur ante populum ad mare Rubrum, quod prefigurabat baptismum, sicut scriptum est, Omnes baptizati sunt in nube et mari . Cereum benedici Sozimus papa constituit, sed Ambrosius episcopus benedictionem composuit. [Item Prudentius et Ennodius Ticinensis episc.] Cereus in octaua Pasche populo distribuitur, quia Christus in resurrectione ultima fidelibus in premio tribuetur.



CAP. CIII.---De Lectionibus.


In Ecclesia sunt duo ordines, sapientes scilicet, et insipientes. Per Lectiones, que ad Missam in die leguntur, sapientes instruuntur. Que in nocte ad matutinas leguntur, insipientes imbuuntur, unde et exponuntur. Ideo hodie Lectiones tono nocturnali leguntur, quia conuenit insipientibus, uidelicet catechumenis adhuc in ignorantia positis. Titulum ad Lectiones non pronuntiamus, quia neophytos adhuc in frontibus eorum ad regnum Dei non signatos signamus. Tituli ideo in lectionibus recitantur, ut auctores celestis doctrine, et ciues superne Hierusalem cognoscantur. Sed quia neophyti illius ciuitatis ciues adhuc ignorant, ideo lectores titulum minime pronuntiant.



CAP. CIu.---De quatuor Lectionibus.


Quatuor autem lectiones per quatuor huius diei sacramenta leguntur: et quia quatuor genera fidelium, scilicet simplices, intelligentes, prouecti, sapientes, quatuor nominibus erudiuntur, uidelicet per historiam, per allegoriam, per tropologiam, per anagogen erudiuntur.



CAP. Cu.---De prima Lectione.

Prima lectio requiem Christi in sepulcro exprimit, et nobis eternam requiem per baptismum reddidit, et sicut Ne prime etati per diluuium requiem hominibus tribuit. Sicut enim Deus die septima ab omni opere requieuit, et Christus Sabbato in sepulcro quieuit, ita Ecclesia in septima etate ab omni labore ut Christus cessabit.


De secunda Lectione.


Secunda lectio regenerationem Ecclesie insinuat: que transitum populi per mare Rubrum narrat.


De tertia Lectione.

Tertia Christi et Ecclesie coniunctionem innuit, que septem mulieres uirum unum apprehendisse dicit. Ecclesia namque septem donis Spiritus sancti repleta est, uni uiro Christo copulata.


De quarta lectione.

Quarta celeste regnum denuntiat, quod Ecclesia sibi dari a Christo sperat. Dicit enim: Hec est hereditas seruorum Domini.



CAP. CuI.---De mensa tabernaculi.

Mensa in tabernaculo Dei erat quatuor pedibus fulta, per quam designatur sacra Scriptura, quatuor  supradictis nominibus  instructa. Que mensa hodie neophytis proponitur, dum quatuor lectiones instruuntur: primus pes est historia; secundus allegoria; tertius tropologia; quartus anagoge. Historia est, que res gestas narrat; allegoria, que per rem gestam aliud indicat; tropologia, que mores instruit; anagoge, que sensum ad superiora ducit.



CAP. CuII.---De prima lectione.

Prima lectio, In principio creauit Deus celum , per historiam simplices erudit, que primam hominis creationem dicit, unde sacerdos in oratione postulat ut in catechumenis Deus imaginem suam, quam primis hominibus creauit, restituat.


De secunda lectione.


Secunda lectio, Factum est in uigilia matutina , intelligentes per allegoriam imbuit, que Aegyptios in mari submersos et Hebreos saluatos dicit, designans peccata et demones submersos, fideles uero in baptismate saluatos, unde et cantus uictorie, Cantemus Domino, mox sequitur, quia hoste deuicto populus ereptus letatur. Sacerdos in oratione precatur ut sicut illi ab Aegyptiis, ita isti a demonibus liberentur.


De tertia lectione.

Tertia lectio, Apprehendent septem mulieres , prouectos per tropologiam mores instruit, qui per Christum eos sapientes intelligentes, consultos fore scientes, pios Deum timentes monet. Sordes filiarum  Sion lauabit Dominus spiritu iudicii, et sanguinem Ierusalem spiritu combustionis , quia quod leue est lacrymis lauatur, quod graue igne dure penitentie exuritur. Hanc etiam Canticum sequitur, quia bonos mores eterna letitia sequitur. Sacerdos orat ut post presentia eterna bona percipiant.


De quarta lectione.

Quarta lectio, Hec est hereditas seruorum Dei , sapientes per anagogen ad celestia contemplanda ducit, quod celum seruorum Dei hereditatem dicit. Hanc duo cantica sequuntur, quia in illa hereditate cum corpore et anima gratulabitur.


Iterum de prima lectione.

 In prima lectione audiunt catechumeni quod ad gaudia paradisi sunt conditi, sed sponte sub peccato uenundati. Ideo cantus hanc lectionem non sequitur, quia hemo de gaudio in luctum traditur.


De secunda lectione.

In secunda lectione docentur quod sicut Deus populum olim de seruitio Pharaonis per mare Rubrum eripuit, ita eos de dominio diaboli per baptisma eripit. Ideo cantus sequitur, quia gaudium eis redditur.


De tertia lectione.

In tertia lectione sacramenta Christi et Ecclesie imbuuntur, quia in baptismo per septiformem Spiritum et sordes abluuntur, et sanguinis peccata purgantur.


De quarta lectione.


In quarta lectione hereditas celestis eis repromittitur, que per canticum, Attende celum , roboratur. Sacerdos uero orat ut hec promissio firma fiat. Catechumeni autem pre gaudio cantant. Sicut ceruus  resonant, et sacerdos postulat ut fontem uite sitiant.


De cantico.

Cantica ideo cantantur, quia ipsi futuri sunt in baptismo de cetu centum quadraginta quatuor millium, qui cantant canticum nouum, quod nemo potest dicere, nisi illi qui fontem uite desiderant .



CAP. CuIII.---De duodecim lectionibus secundum Romanos.


Secundum Romanam auctoritatem hodie duodecim lectiones leguntur, quia baptizandi doctrina duodecim apostolorum instruuntur, quia noua gratia Spiritus Christi sunt illuminati, sicut cerei a nouo igne et benedicto cereo accensi. Que lectiones ad sacramenta Christi et Ecclesie respiciunt, et mysteria huius festi sancti euidenter pandunt.


Prima lectio.

Prima quippe, In principio , hominem ad imaginem Dei creatum dicit, quam amissam hodie in baptismo recipit, et requiem Dei post opera sex dierum narrat, quam Ecclesia post sex etates sperat.


 Secunda lectio.

Secunda, Ne cum iustus esset , peccatores in diluuio periisse, et iustos in arca saluatos narrat, peccata in baptismo perire, et animas saluari insinuat.


Tertia lectio.

Tertia, Tentauit Deus Abraham , Isaac a patre oblatum, sed arietem pro eo mactatum indicat, Christum a Patre nobis datum, et corpus suum pro mundo immolatum denuntiat. Ideoque omnes gentes per eum benedictionem accipiant.


Quarta lectio.

Quarta, Factum est in uigilia matutina , Aegyptios mari Rubro submersos, Hebreos liberatos dicit. Post peccatores in baptismo submergi,  filios Dei emergi innuit. Per sacerdotem namque Moysen, per baptismum mare Rubrum, per cereum columnam ignis, per catechumenos Aegyptios, per iam baptizatos Hebreos significamus, unde et illorum uoce mox canticum uictorie cantamus.


Quinta lectio.

Quinta, Hec est hereditas , baptismum pronuntiat, ubi Omnes sitientes, uenite ad aquas , clamat.


Sexta lectio.

Sexta, Audi, Isrel , Christi resurrectionem depromit, ubi dicit: Post hec in terris uisus est, et cum hominibus conuersatus est.


Septima lectio.

Septima, Facta est super me manus Domini , nostram resurrectionem insinuat, uhi ossa arida reuixisse narrat.


Octaua lectio.

Octaua, Apprehendent septem mulieres , Christi et Ecclesie copulam et baptismum exprimit, ubi Dominum sordes filiarum Sion abluere dicit. Unde Ecclesia dilecto suo canticum cantat, quam ipse uineam Sorech fecerat.


Nona lectio.

Nona, Dixit Dominus ad Moysen , Christum pro liberatione Ecclesie occisum predicat, ubi immolationem paschalis agni commemorat.


Decima lectio.

Decima, Factum est uerbum Domini ad Ionam , Christi passionis et triduane sepulture ac resurrectionis mentionem facit, que Ionam in mare precipitauit, et a ceto deuoratum post triduum euomitum dicit.


Undecima lectio.

Undecima, Scripsit Moyses, legem Dei renatis proponit, et in cantico, Attende celum , supernam uitam promittit.


Duodecima lectio.

Duodecima, Nabuchodonosor rex , baptisma exprimit, in quo Spiritus sanctus sic peccatum exstinguit, sicut angelus flammam fornacis exstinxit. Unde catechumeni cantant: Sicut ceruus,  cum gaudio resonant, quia fontem uite desiderant.



CAP. CIX.---Item alius ordo lectionum secundum Romanos.


Romani hodie uiginti quatuor lectiones hac de causa legunt, duas translationes habent: unam septuaginta Interpretum, alteram Hieronymi. De ueteri ergo hodie duodecim lectiones Grece, easdem de noua translatione Latine legunt, significantes quod duodecim prophete in ueteri testamento, duodecim apostoli in nouo Ecclesiam fide et operatione instruunt.



CAP. CX.---De litaniis ante et post baptismum.

Litanie ante baptismum cantantur, quia sancti pro baptizandis orare insinuantur. Post baptisma cantantur, quia sanctis baptizati iuncti declarantur. Iris quippe erat in circuitu sedis et maris uitrei. Sedes  est Ecclesia, mare uitreum baptisma, Iris propitiatio uel intercessio sanctorum. Iris enim post diluuium hominibus datur, et propitiatio post baptisma renatis dabitur.



CAP. CXI.---De baptismo.

Baptismus dicitur tinctio: hoc Ne in diluuio, Moyses in mari Rubro prefigurauit. Hoc Ioannes Baptista primus demonstrauit, hoc ipse Dominus suo ingressu consecrauit. Per orationem sacerdos Deum inuocat, per tactum manus aquam a ligno per Moysen dulcoratam , sed aquam baptismatis per lignum crucis purgatam demonstrat. Per insufflationem Spiritus sancti immissionem, immundi spiritus expulsionem,  denuntiat. Per cerei immersionem sancti Spiritus aduentum, per chrismatis commistionem Christi et Ecclesie coniunctionem demonstrat. Sicut in baptismo Domini, ita in nostro adest Trinitas, Pater, ubi dicitur, per Deum uerum; Filius, ubi dicitur, per Iesum Christum; Spiritus sanctus, ubi dicitur uirtus Spiritus tui. uocis mutatio, et Spiritus sancti aduentatio [f. aduocatio], et uitiorum discessio. Tunc sacerdos catechumenos de abrenuntiatione et fide ut prius interrogat, quatenus oris confessio eis ad salutem fiat. Deinde in pectore et inter scapulas unguntur oleo sancto, ut ad fidem et operationem roborentur. Per pectus enim cordis fides, per scapulas onus operationis notatur, quia per hec duo homo saluatur. Deinde in nomine Trinitatis baptizantur,  ut imago Dei in eis renouetur. Deus enim in Trinitate, quod est Pater et Filius et Spiritus sanctus, consistit, et anima tribus uiribus, memoria, intelligentia, et uoluntate uiuit, per hoc quod in modum crucis mergitur, cum Christo huic mundo crucifigitur. Quod sub undis tegitur, quasi sub terra sepelitur. Ter mergitur, quia anima tribus modis, scilicet cogitatione, locutione et opere moritur, et his tribus mortibus per fidem Trinitatis eripitur. Ter etiam ideo mergitur, quia omne peccatum tribus modis, scilicet suggestione, delectatione, consensu committitur. Ter quoque ideo mergitur, ut homo a naturalis, et a scripte legis et Euangelii preuaricatione soluatur. Quod tertia uice de fonte extrahitur, quasi tertia die cum Christo resurgere cernitur. Quod in capite  cum chrismate linitur, per hoc Christo anima ei desponsata communicatur. Deinde mitra capiti eius imponitur, ueste alba induitur, quia in regnum et in sacerdotium assumitur. Per mitram corona regni, per albam, sacerdotalis dignitas exprimitur, quia uidelicet Christi regis et sacerdotis membrum efficitur. Per albam quoque uestem innocentia designatur, quia hanc nunc per Christum in baptismo recipit, quam in primo parente amisit.



CAP. CXII.---De septem gradibus in baptismo.

Septem gradus sunt in baptismo, tres in descensu ob tres renuntiationes, tres in ascensu ob fidem quam profitemur Trinitatis. Septimus, qui regno Dei assignatur, et Filius eius coheres ascribitur. Cerei neophytorum non prius illuminantur quam  agnus Dei in litania cantatur, ut sciant quod Agnus Dei illorum peccata tulit, et ipse eos sancto Spiritu illuminauit. Quamuis quidam mox de fonte eleuatis lumen dare soleant, quatenus splendidis operibus lampadibus sponso uenienti occurrant. Ad ultimum corpore Christi confirmantur, et sic Christo incorporantur. Ideo ad nonam baptismus agitur, quia hora nona Christus exspirasse commemoratur, cuius mortem baptisma imitatur. Ideo in die sepulture Christi celebratur, quia ei credentes in baptismo consepeliuntur. Ideo semel agitur baptismus, quia Christus semel est mortuus.



CAP. CXIII.---De confirmatione.

In octaua die baptizati mitras deponunt, et ab episcopo in fronte per chrisma signantur, et per hoc  per septiformem spiritum ad regnum Dei confirmantur. Unctio confirmationis est nuptialis uestis. Quam unctionem iterum per octo dies in albis seruant, in octaua die lauant. Quod quidam in tertia die agendum putant. Albas deponunt, quia in futura uita umbram exuunt, ueram gloriam induunt.



CAP. CXIu.---De bina unctione.

Bis baptizati chrismate liniuntur; semel a presbytero in baptismo et in capite; secundo ab episcopo in confirmatione et in fronte. Hoc ideo, quia bis Spiritus sanctus datur Ecclesie, semel in terra, secundo in celo. Per presbyteri unctionem anime Christo desponsantur, per episcopi confirmationem regno Christi dotantur. Ideo autem cum oleo Christiani  signantur, quia per oleum Spiritus sanctus designatur. Oleum namque ardens illuminat, medicans, sanat, aquis infusum eas perspicuas reddit, et superenatat. Ita Spiritus sanctus flamma caritatis et splendore sapientie animas illustrat, medicamine clementie per ueniam peccatorum uulnera sanat, admistione sue uirtutis aquas baptismatis effugatis peccatorum tenebris clarificat. Hanc confirmationem fecerunt olim apostoli, per manus tantum impositionem; illorum posteri, eis tamen tradentibus, per chrismatis consecrationem.



CAP. CXu.---De patrinis.

Sacerdos omnes infantes de baptismo leuat, et ideo omnium pater et debitor fideique iussor manet. Sed quia debitum ius singulis persoluere minime  preualet, ideo eos patrinis commendat, ut ipsi eos fidem catholicam et orationem Dominicam instruant. Que duo omnes patrini, imo Christiani scire debent, aut patria aut Latina lingua. Quia qui hoc ignorat, adhuc Christianus non esse conuincitur, et ideo ad suscipiendum baptizatum nullo modo admittitur. Nullus nisi unus uel una ad leuandum infantem ac cedat, iisque se fideiussorem illius sciat, ut ita eum, sicut suscepit, restituat. Quod si eum Christianitatem docere neglexerit, pro eo supplicium subibit. Qui infantem de baptismo suscepit, idem etiam ad confirmationem tenere poterit.



CAP. CXuI.---Quod tantum bis in anno canonice baptismus celebretur.

Bis in anno canonice baptizatur in Pascha et Pentecoste,  quia in Pascha Christus moritur, in cuius morte baptizatur. In Pentecoste Spiritus sanctus datur, per quem remissio peccatorum donatur. Ideo autem in Sabbato, quod requies dicitur, quia eterna requies per baptismum tribuitur. Quia uero paruuli, si non regenerantur, a regno Dei alienantur, in necessitate egritudinis, uel persecutionis, uel obsidionis, uel naufragii, omni tempore baptizantur, et si presbyter, uel quilibet de clero non adest, a fideli laico in nomine Trinitatis in simplici aqua baptizetur. Si superuixerit a sacerdote catechizetur, oleo ungatur, chrismetur, non denuo baptizetur, sed ab episcopo confirmetur. Sciendum est quod apostoli et eorum discipuli in fluuiis, uel in stagnis, uel in fontibus baptizabant. Sed Clemens, docente Petro,  chrisma uel oleum addebat. Leo, Damasus, Ambrosius exorcismos et benedictiones adiiciebant.



CAP. CXuII.---De die Christi sepulture.

Dies inter mortem Christi et resurrectionem medius significat requiem animarum ab omni labore post mortem, per quam transitur ad carnis resurrectionem.



CAP. CXuIII.---De officio misse.

Officium per Kyrie eleison, quod letitiam signat, inchoatur, quia magna letitia renatorum declaratur. Gloria in excelsis ideo cantatur, quia pax, in Christi natiuitate ab angelis nuntiata, hodie baptizatis donatur. Ministri solemnes uestes gerunt, quia renati stolam primam iam balneati receperunt. In Epistola  eorum letitia augetur, que eos cum Christo in gloria futuros pollicetur. Quod prius Alleluia canitur, et tractus subsequitur, significat quod homo primitus in gaudiis fuit paradisi; deinde tristitiam huius mundi subiit; ita baptizati nunc in baptismo letitiam remissionis perceperunt, sed iterum tristitiam laboris subeunt. Ad Euangelium lumen non portatur, quia Christus lumen uerum adhuc apud inferos abscondebatur. Incensum thymiamatis portatur, quia per hoc a mulieribus uisitabatur. Ad Offertorium cantores silent, quia mulieres secundum mandatum Sabbato, siluerunt. Sanctus, sanctus, quod est angelorum cantus cantatur, quia angeli de eius laude non tacuerunt, sed eius resurrectionem mulieribus nuntiauerunt. Agnus Dei non cantatur, quia mulieres  perterrite tacuerunt, et in conclaui apostoli abscondit eum peccata tollere, et resurrectionem eius non credebant. uespera solito more non cantatur, sed Laudate Dominum, omnes gentes tantum, et Magnificat cum Alleluia iubilatur, quia illa dies nullo modo uespere terminatur, ubi sine fine Deus laudatur.



CAP. CXIX.---De magno mysterio, de prima die seculi, et de die Palmarum.

Nota mysteria Dei ineffabilia. Quinto decimo Kalendas apostolis scribitur sol in Arietem, et primus dies seculi. Aries est signum primum anni. Cum hunc sol intrat, tellus floribus, silue frondibus uernant, quia hac die Deus mundum creauerat que dies tunc Dominica exstiterat, hac eadem die et eisdem  Kalendis populus Dei in Aegypto agnum includebant, quem quarta decima luna immolaturus erat. Hac eadem die postmodum terram repromissionis intrabat. Hac eadem die et eisdem Kalendis et eadem luna, scilicet decima Dominus, uerus Agnus, Hierusalem intrabat, ibique quasi inclusus usque ad immolationem sui manebat.



CAP. CXX.---De equinoctio et sole et luna, et feria quarta.

Duodecimo Kalendas apostolis est equinoctium, quia, illa die que tunc feria quarta fuerat, Deus solem et lunam et stellas fecerat. Hac eadem die eisdemque Kalendis populus in Ramasse ciuitatem Aegypti conuenerat, et de immolatione agni tractabat. Hac enim die hisque Kalendis Iudei in  Hierusalem conuenerant, et de nece Christi, ueri Agni, tractabant, et per illorum consilium eternus sol pro luna Ecclesia et stellis, id est sanctis occubuerat.



CAP. CXXI.---De undecimo Kalendas Aprilis, et feria quinta.

Undecimo Kalendas Aprilis Deus pisces et uolucres de mari produxit, que tunc feria quinta fuit. Hac eadem die eisdemque Kalendis, uidelicet decima quarta luna, populus agnum in Aegypto immolauit, per quem de Aegypto quasi de fluctibus maris transiuit. Hac ipsa die, ipsisque Kalendis ipsaque luna  Dominus corpus suum tradidit, per quod fideles de gurgite mortis eduxit.



CAP. CXXII.---De decimo Kalendas Aprilis, et de feria sexta.

Decimo Kalendas Aprilis Deus hominem condidit, que tunc feria sexta exstitit. Hac eadem die, eisdemque Kalendis populus Dei primum Pascha habuit, ipseque de Aegypto exiit. Hac ipsa die, ipsisque Kalendis, ipsaque decima quinta luna, ut Theophilus scribit  , Christus sua passione hominem de morte redemit, ipsaque die Pascha Iudeorum fuit, Sabbato Deus ab operibus mundi requieuit; hac eadem die Christus in sepulcro quieuit.



CAP. CXXIII.---De octauo Kalendas Aprilis, et de die Dominica.

 Octaua Kalendas Aprilis, ut Augustinus scribit, Deus hunc uisibilem mundum creauit, ut scribitur: Hic est liber generationis celi et terre in die, quando creauit Deus celum, et terram et omne uirgultum. Hac eadem die, que tunc Dominica exstitit, populus mare Rubrum transiuit; hac ipsa die, ipsis Kalendis uirgo Christum concepit, qui hac eadem die populum suum de inferno eripuit, et hac ipsa die uictor a morte resurrexit, hac eadem die, et eisdem Kalendis erit Ecclesia resurrectura, et gaudium Domini sponsi sui intratura. Dionysius abbas, et quidam alii affirmant Christum octaua Kalendas Aprilis passum, et sexto Kalendas Aprilis a mortuis rediisse. Sed aliter uidetur lex sonare, et Euangelium, que memorant eum decima quinta luna, que tunc decima  Kalendas Aprilis exstitit, pro nobis immolatum. In hac septimana cappis et aliis solemnibus uestibus uestimur, quia in futura resurrectione omni gloria induemur, cum corpora uestimento salutis, et anime indumento iustitie induuntur. Hoc etiam baptizati innuunt, quia in baptismate albas uestes induunt. Ideo enim albas portamus, quia angelos in albis resurrectionem annuntiasse signamus.



CAP. CXXIu.---De Pascha.

Phase Hebraice, pascha Grece, transitus dicitur Latine, eo quod illa nocte angelus percutiens Aegyptum transiuit , et populus Dei illa die de Aegypto transiit, et die tertia mare Rubrum transiit, ac populus fidelis de inferni claustris illa nocte ad gaudia paradisi transiuit, et exercitus baptizandorum  de infidelitate ad lucem fidei transit. Hoc ideo in primo mense noui anni celebramus, quia in hoc mense in Christo innouati sumus, et in hoc mense, scilicet apostoli [fort. Aprili], qui est primus apud Hebreos, totius Christiane religionis exordium sumpsisse scimus. Sunt autem duo anni, communis, et embolismalis. Communis qui habet duodecim lunationes; embolismalis, qui habet tredecim. Per hos duos annos ideo Pascha distinguitur, quia per duas uitas, scilicet contemplatiuam et actiuam ad futurum festum transitur. Post duodecim itaque lunationes ideo Pascha celebratur, quia contemplatiui per decem  precepta legis et duo precepta caritatis ad futuram resurrectionem pertingunt. Post tredecim lunationes ideo agitur, quia actiui per impletionem Decalogi et operationem Trinitatis fidei ad idem festum perueniunt. Ideo autem in primo mense celebratur, quia in Christo, qui est principium, totum consummatur; ideo post equinoctium cum lux dierum prolongatur, quia populus in hoc festo Ecclesia celi alta petere cepit. Ideo in tertia hebdomada noue lune celebratur, quia in tertio tempore Christus nostrum Pascha immolatur. Ideo non in alia, nisi in Dominica, quia sicut Dominica omnes dies septimane precellit, ita hec festiuitas omnes festiuitates precellit. Unde et Solemnitas solemnitatum dicitur, et ideo per omnes Dominicas reciprocatur.



CAP. CXXu.---De umbra Pasche.


Quod Passio Domini uel Resurrectio non in Kalendaria die agitur, hec causa est, quod per Christi passionem Ecclesie passio sub Antichristo futura, ac per resurrectionem eius futuram nostra resurrectio nobis in memoriam reuocatur. Et ideo sicut Pascha Iudeorum in figura nostri, ita nostrum in significatione futuri celebratur. Ideo Alleluia, quod letitiam significat, in hoc festo cantatur, quia in hac solemnitate eterna letitia, Christiano populo reddita, rememoratur.



CAP. CXXuI.---De processione in die Pasche.

Processio, que in Paschali die agitur, illam processionem exprimit, qua Rex glorie cum exercitu redemptorum de inferis ad celestia processit. In  missa concentus angelorum representatur, cum eis genus humanum associatur. uespere per Kyrie eleison inchoantur, quia illa festiuitas sine uespere celebratur.



CAP. CXXuII.---De tribus psalmis in Matutinis per hebdomadam Paschalem.

Ad nocturnale officium tres psalmi psalluntur, quia tria tempora huius mundi Christi resurrectione insigniuntur. Tres antiphone cantantur, quia patriarche ante legem, prophete sub lege, apostoli sub gratia Christi resurrectione glorificantur. Tres lectiones leguntur, quia Christi resurrectio a lege, a psalmis et prophetis pronuntiatur. Tria Responsoria canuntur, quia tres ordines Ecclesie, scilicet coniugati, continentes, doctores per Christi resurrectionem saluabuntur.  Singulis Responsoriis Gloria Patri subiungitur, quia in omnibus Trinitas collaudatur. Per Te Deum laudamus exprimitur hora qua resurrexit Dominus. Psalmi, qui ad matutinales Laudes canuntur, proprie tempus Dominice resurrectionis exprimunt, sicut superius expositum est. Nocturna autem Beatus uir ideo per totam septimanam partitur, quia hec hebdomada pro una die computatur. Unde quotidie ad Primam psalmus Confitemini Domino repetitur, propter uersum, Hec est dies, quam fecit Dominus.



CAP. CXXuIII.---Nota quare non cantetur, »Quicunque« per hanc hebdomadam.

Quicunque uult ideo non cantatur, quia in futura  uita, quam hec hebdomada designat, totum iure habetur quod nunc creditur, et speratur. Ad omnes horas Graduale: Hec dies et Alleluia frequentatur, quia in illa uita cuncti iugiter gratulantur. uersum Deus, in adiutorium non adeo frequentamus, quia in illa uita non, ut hic, adiutorio indigemus.



CAP. CXXIX.---De uesperis.

Tres psalmi ad uesperas cum Hec dies et Alleluia cantantur, quia per fidem Trinitatis ad eternam letitiam peruenitur. Qui tres psalmi etiam resurrectioni Christi congruunt, que tertia die contigit, in illo loco; Tecum principium in die uirtutis tue ; et ibi: Redemptionem misit Dominus populo suo ; et ibi: Exortum in tenebris lumen rectis  . Duo ad fontem canuntur quia per geminam dilectionem ad fontem uite pertingitur. Qui psalmi etiam baptizatis et baptismati conueniunt, Baptizatis ut ibi: Laudate, pueri ; Baptismati ut ibi: Quid est tibi, mare, quod fugisti, et tu, Iordanis, quia conuersus es retrorsum?  Quod cum processione ad fontem imus, populum Dei per mare Rubrum, uel per Iordanem ordinatim transisse significamus. Iidem psalmi ideo quotidie repetuntur, quia hec hebdomada pro una die computatur.



CAP. CXXX.---De prima hebdomada seculi.

Hec enim septimana illam hebdomadam ducit nobis in memoriam, qua Deus ineffabiliter creauit huius mundi materiam, et quia in hac omnes  filii Dei nouiter creati, magna uoce iubilauerunt, ideo nouiter renati in hac Alleluia gratulando concinunt.



CAP. CXXXI.---De baptizatis.

De neophytis octo officia cantantur, quia per baptisma ad octo beatitudines preparantur, que in octaua huius uite dantur.



CAP. CXXXII.---De Sabbato.

In primo Sabbato duas Laudes, scilicet Alleluia, Confitemini, et Tractum Laudate decantat. In octauo uero, quod est aliud Sabbatum, Alleluia scilicet, Laudate, pueri, et Hec est dies iubilabunt. In priori Sabbato cantatur unum Alleluia, quia prima uita non sempiterna. Ideo Tractus sequitur, quia adhuc hic  peregrinatur. Ideo baptizati Alleluia concinunt, quia stolam suam in sanguine Agni lauerunt. Ideo cantant Tractum laudationis, quia eis cantabiles sunt Domini iustificationes in loco peregrinationis .



CAP. CXXXIII.---De mediis sex diebus.

Mediis sex diebus Graduale et Alleluia cantatur, quia in hoc tempore quod inter baptismum et ultimam resurrectionem in actiua et contemplatiua uita sex etatibus hominis laboratur. Sed quia hic labor in gaudium conuertitur, ideo Graduale Alleluia sequitur, quia hic psalmus de eterna letitia canitur. In alio Sabbato, quod est prioris octaua duo Alleluia canuntur, quia in futura uita binas stolas habebunt, quando corpore et anima in eternum  gaudebunt. Sequens septimana uocatur In Albis, quia olim confirmati solebant candidis uestibus, scilicet in baptismo acceptis, uti his diebus.



CAP. CXXXIu.---De magno mysterio diei Palmarum, et totius hebdomade.

Hec cuncta, que in capite Christo precesserunt, in corpore quoque eius, scilicet Ecclesia, futura erunt. Dies utique Palmarum, quando Dominus ad Hierosolymam uenit, et ei turba cum palmis occurrit, est illud tempus cuius ultimus Romanorum imperator Hierosolymam ibit, regnum Deo et Patri dabit, ut Sibylla scribit. Tres dies ante Pascha sunt tres anni quibus Antichristus regnabit. Per omnia regna his diebus penitentes ab episcopis in ecclesiam introducuntur.  Chrisma conficitur, per quod Christiani consignantur, et tunc Iudei regno Dei assignantur. Pedes, qui sunt ultima membra, lauantur, et ultimo tempore maxima perfectio in Ecclesia concitatur, lumina conteguntur, et tunc omnia signa ab ecclesia tolluntur. Campane non sonant, et doctores tunc non predicant. Tabula percutitur, et magnus terror fidelibus incutitur. Lectiones lamentantur, quia tunc omne gaudium Ecclesie in luctum conuertitur, altaria denudantur, et tunc omnia sancta proculcantur. Altus ligni sonitus, qui fit ad Benedictus, est maximus terror, qui inuadet aduersarios, quando interficietur Antichristus. His diebus nouus ignis benedicitur, et illo tempore ignis Spiritus sancti in ecclesia reaccenditur, catechumeni baptizantur,  et tunc post interfectionem Antichristi maxima multitudo baptizabitur. Cereus reaccensus, est Christi aduentus. Deinde agitur Christi resurrectio, quia tunc sequitur Ecclesie resurrectio. Hoc tempus Pascha, quod est transitus, iure appellatur, quia tunc Ecclesia de peregrinatione ad patriam transire predicatur, et Christus de iudicio transibit, et suis ministrabit. Hoc ideo in plenilunio agitur, quia eadem die fit resurrectio, cum Ecclesie numerus, quam luna, significat, completur. Paschalis septimane officia representant nobis ultimi festi gaudia.



CAP. CXXXu.---De officio diei Resurrectionis.

Dominica namque die resurgens Ecclesia dicit sponso suo gratulabunda: Resurrexi et adhuc tecum  sum . Deinde omnis electorum turba clamet: Hec dies quam fecit Dominus, exsultemus et letemur . Per Alleluia laudes Paschali uictime iubilant, quia tunc uerum Pascha celebrant. Offertorium Terra tremuit , terrorem iudicii in reprobos exprimit. In officio secundi diei blanditur Spiritus sancti electis, dicens: Introduxit nos Dominus. Similiter in alio officio: Aqua sapientie potauit eos. In quarto officio eadem uerba cantantur, que in iudicio pronuntiantur. uenite, benedicti Patris . Deinde laus illorum subiungitur. uictricem manum tuam laudauerunt pariter , quia sicut illi post transitum maris Rubri Deum laudauerunt, ita isti post  transitum ignei fluuii Deum in seculum seculi laudabunt. Sextum officium indicat illorum euasionem, et inimicorum damnationem, quia sicut illos mare operuit, ita istos infernus deuorauit. Septimum officium illorum gaudium denuntiat, in quo sic exsultant: Eduxit Dominus populum suum in exsultatione, et electos suos in letitia . Per Graduale, quod sex diebus canitur, sanctorum opus in celis exprimitur, per senarium quippe operatio intelligitur. Illorum autem opus est exsultare, et Deum laudare. Unde et Graduale, Hec dies, letitiam sonat, quia eternam letitiam representat. Hac die et deinceps uero Alleluia cantantur, quia tunc in corpore et anima in eternum gratulantur. Duo enim Alleluia sunt angelorum et hominum gaudia. Quod  in priori Sabbato unum tantum Alleluia cantatur, designat quod anima a corpore soluta cum sanctis sola letatur. Quod per septimanam adhuc Graduale cantatur, significat quod anima pro corpore quodammodo sollicitatur. Scilicet quia illa sollicitudo timore uacat, ideo Graduale letitiam sonat. In sequenti Sabbato Graduale deponitur, et duo Alleluia canuntur, quia in ultima resurrectione corpora et anime in gaudio coniunguntur.



CAP. CXXXuI.---De Quinquagesima Pasche.

Tempus inter Pascha et Pentecosten Quinquagesima nominatur, quia a Sabbato, quo duo Alleluia inchoantur, usque ad secundum Sabbatum Pentecostes quinquaginta dies computantur, quibus Alleluia  in cantu frequentatur. Hoc illam uitam representat, que post resurrectionem futura speratur, quando per omnes uicos Hierusalem ab uniuersis Alleluia frequentatur. Ideo autem Alleluia, quod est Hebreum nunc cantatur, quia in illa lingua primitus erat concordia omnium gentium, et in illa uita erit concordia omnium mentium, nulla dissonantia linguarum. Hoc per quinquagesimum annum designabatur, qui Iubileus, id est iubilatione plenus, dicebatur. Hunc Iudei in letitia ducebant, et ab omni opere uacabant. Ad hunc septies septem anni computabantur, et in istis diebus septies septem dies numerantur, et per hoc plenum gaudium corporis et anime declaratur, quia corpus quatuor elementis, anima tribus uiribus constat, que tunc  in uisione Trinitatis perenniter exsultat. In hoc tempore non genua flectimus, sed stantes oramus, quia tunc in eternum in gaudio cum Christo stabimus.



CAP. CXXXuII.---De Pascha annotino.

Pascha annotinum dicitur, quasi Pascha anniuersarium. Olim namque qui in priori Pascha erant baptizati, in sequenti anno diem regenerationis sue solemnizabant.



CAP. CXXXuIII.---De Litania maiore.

Litania dicitur rogatio uel supplicatio. Maior autem Litania inde dicitur, quod ab apostolico instituto legitur. Hec enim Romanorum dicitur, quia a Romanis obseruatur. Hanc Gregorius pro pestilentia  instituit, que tunc populum crudeliter uastauit. Hoc apud Romanos septeno ordine agitur. In primo clerici, in secundo monachi, in tertio moniales, in quarto pueri, in quinto laici, in sexto uidue, in septimo coniugate. Hanc Ecclesia ideo annuatim celebrat ut Deus a populo et ab animalibus pestilentiam auertat.



CAP. CXXXIX.---De triduana Litania ante Ascensionem Domini.

Triduanas Litanias Claudianus Mamertus, uiennensis episcopus, instituit pro clade que tunc populum consumpsit. Nam crebro motu terre et tempestate subruebantur, et uario bestiarum incursu desolabantur. Hoc ieiunium rememorat nobis triduanum Niniuitarum ieiunium . Hoc Ecclesia  ideo ante Ascensionem Domini celebrat, ut sicut Deus Niniuitas a periculo mortis liberabat, ita nos a clade et a bellis et ab hostibus eripiat, fructus terre, et aquarum, et animalium nobis custodiat, et nos celum conscendere tribuat. Hoc in Euangelio  notatur, ubi tria, scilicet panis, piscis et ouum ponuntur. Per panem fructus terre, qui tunc uel in herba, uel in spica est; per piscem fructus aquarum, per ouum fetus animalium notatur.



CAP. CXL.---De festo apostolorum Philippi et Iacobi.

In Kalendis Maii scribitur festum Philippi et Iacobi et omnium apostolorum. Olim namque infra Pascha de nullo singulariter, sed communiter de omnibus officium agebatur, quia in celesti patria quam illud tempus significat gaudium omnium est  gaudium singulorum, et singulorum est omnium. Porro hunc Iacobum, cognomento Iustum, apostoli constituerunt in loco Christi super multitudinem credentium. Et ipse exstitit episcopus, et pater Hierosolymis triginta annis, hic incepit uitam monachorum, imo communem uitam religiosorum, ut nichil proprium haberent, sed communiter omnia possiderent.



CAP. CXLI.---Quare ante Christi Resurrectionem lex et prophete legantur, et post Resurrectionem apostolorum scripta.

Ante Christi Resurrectionem lex et prophete leguntur, post Resurrectionem scripta apostolorum recitantur, quia lex et prophete Christi passionem et  resurrectionem predixerunt, apostoli uero iam factam nuntiauerunt.



CAP. CXLII.---Apocalypsis per tres hebdomadas legitur.

Per tres septimanas infra Pascha Apocalypsis legitur, in qua uisio Christi et angelorum collocutio memoratur, quia in illa uita, quam Paschale tempus designat anime de uisione Trinitatis et angelorum consortio gratulantur. Unde et Responsoria in historia, Dignus es, Domine , plena gaudio cantantur.



CAP. CXLIII.---De canonicis apostolorum Epistolis per duas hebdomadas.

Deinde per duas septimanas Epistole apostolorum leguntur, et Responsorium, Si oblitus , de scriptis prophetarum, scilicet de psalmis legitur, quia per prophetas et apostolos concorditer eterna uita annuntiatur, in qua post resurrectionem anima et corpus simul in eternum gloriantur. Responsorium: Dignus es, Domine, significat introitum apostolorum ad Ecclesiam, que ex Iudeis collecta est ad fidem Noui Testamenti. Responsorium, Ego sicut uitis fructificaui , est pars Iudaice plebis ad unitatem fidei conuersa. In primis Responsoriis narratur adunatio ad unam fidem auditorum ac propositorum. In sequentibus monstratur Ecclesie, que nunc collecta est, mysterium sponsi et sponse, de quibus ipsa procreata: ipsa sponsa est Ierusalem. Unde Responsorium: uidi Ierusalem descendentem . In ceteris  narratur pulchritudo structure Ierusalem, ut est Responsorium, Hec est Ierusalem, et: Platee tue, Ierusalem, que omnia oportet intelligi mystice de spiritualibus edificiis et celesti Ierusalem.



CAP. CXLIu.---De officio misse.

Iuxta tenorem officiorum, que continent in se personam primitiue Ecclesie, ut est Quasi modo geniti , et Misericordia Domini , et Iubilate , hec Responsoria per tres hebdomadas decantari. Responsorium, Si oblitus fuero est de psalmo Super flumina Babylonis , significat gentilem populum qui olim habitauit in Babylone, id est in confusione huius mundi, et desiderat reuocari per predicationem et doctrinam ad Ierusalem, id est ad Ecclesiam.  Reliqua omnia Responsoria de liberatione de Babylone infidelitatis, et peruentione in Ierusalem, et de laude exhibita in Ierusalem, ut est Responsorium, Deus canticum nouum , et: Dicant nunc , et: In Ecclesiis benedicite , hec Responsoria sumpta sunt de Psalterio, quod est decem chordarum, in quibus est dilectio proximi propter Deum. Ex Responsoriis Psalterii insinuat proles se diligere Sponsum matris sue, et matrem suam liquido respondere ciuitati Ierusalem, qui in celo habitat. Tria officia, Cantate Deo , et uocem iucunditatis , et Exaudi, Domine , recolunt eadem tempora, que et Responsorium. Unde  non delinquunt, qui per tres hebdomadas usque ad Pentecosten ea cantant. Responsoria de Ascensione Domini, nunc sponsam consolantur ex persona Sponsi, ut est Responsorium; Non turbetur ; et: Tempus est , nunc ipsa loquitur ad sponsum, ut est illud Responsorium, Exaltate Deo , nunc optat recipi ad eum super sidera. In Pentecosten cantant Romani nouem Lectiones, ut in aliis Dominicis. Nos uero propter baptismalia in tribus personis baptizati tribus psalmis laudamus Trinitatem usque ad octauam. Responsoria sonant Spiritum sanctum paracletum, id est consolatorem, a Sponso promissum, aduenisse sponse, et dona ei per ipsum allata, id est fidem, opera, miracula, et cetera carismata.



CAP. CXLu.---De Ascensione Domini.


Ascensionem Domini ideo non in Kalendaria die celebramus, quia per hanc Ecclesie de hoc mundo ad celestem patriam exaltationem commemoramus. Per processionem, quam in Ascensione Domini agimus, Dominum cum discipulis de Ierusalem in montem Oliueti, processisse exprimimus.



CAP. CXLuI.---De uigilia Pentecostes.

In uigilia Pentecostes leguntur quatuor Lectiones, propter quatuor causas, quas in uigilia Pasche diximus. In illa uigilia legebatur: In principio creauit Deus celum et terram . In ista legitur: Tentauit Deus Abraham . He due Lectiones reducunt nobis in memoriam duos patres,  unum carnalem, et alium spiritualem. Ab Adam sumpsimus omnis carnalis generationis initium, ab Abraham uero spiritualis generationis exordium. Ille inobediendo nos omnes perdidit, iste Deo obediendo audiuit: In semine tuo benedicentur omnes gentes . Illam Lectionem Canticum non sequitur, quia per Adam omnes ad luctum nascimur; istam Canticum sequitur, quia cuncti per fidem Abrahe in Christo ad gaudium renascimur. Unde et Oratio consonat: Deus, qui in Abrahe obedientia. Lectio Tentauit Deus  historiam sonat. Alia, Scripsit Moyses canticum , nouam legem declarat, quam Spiritus sanctus in cordibus fidelium in die penitentie scripserat, sicut Moyses illam legem in die penitentie perceperat.  Unde allegoricum canticum sequitur, in quo nobis letitia eterna promittitur. Tertia Lectio, septem dona Spiritus sancti pronuntiat propter septem mulieres, quas unum uirum, id est Christum, apprehendere clamat , per hanc tropologia notatur, quia per septem dona Spiritus sancti mores fidelibus dantur. Hanc Canticum sequitur, quia bonos mores gaudia sequuntur. Quarta Lectio: Audi, Isrel , anagogen sonat, ubi dicitur: Disce, ubi sit sapientia, ubi uirtus, ubi prudentia, ubi lumen, et pax . Quam Canticum sequitur, quia in illa uita canticum letitie sine fine cantabitur. Tituli ideo non pronuntiantur, quia auctores Scripture a cathecumenis adhuc  ignorantur. Aliqui in hac uigilia tres Lectiones legunt, et quatuor Cantica cantant, quia fidem Trinitatis, lex, psalmodia et prophetia instruunt, et quatuor Euangelia ad letitiam eterne uite deducunt. Romani legunt nouem Lectiones in Pentecoste, ut in aliis Dominicis. In hac die baptisma, uel in omnibus summis festiuitatibus ad uesperam, Laudate, cantatur, hoc ideo fit, quod in his psalmis magis laudes Dei sonare probantu



CAP. CXLuII.---De Pentecoste.

Pentecosten idcirco antiquus populus celebrabat, quia in illa die legem per Moysen acceperat. Hanc festiuitatem ideo Ecclesia celebrat, quia hac die nouam legem per Spiritum sanctum accepit. Pentecoste autem Grece dicitur quinquagesimus dies  quia a die resurrectionis usque in hanc diem quinquaginta dies computantur. Hebreus populus a die immolationis agni Pentecosten numerabat, Ecclesia autem a Dominica Resurrectionis computat, qua die concordiam linguarum per Spiritum sanctum acceperat. Septem hebdomade a Pascha usque ad hoc festum numerantur, quia in hoc festo septem dona Spiritus sancti dantur. Hoc septimus annus olim prefigurabat, quem lex annum remissionum appellabat , quem populus cum letitia ducebat; a seruili opere uacabat. Hebreos ob indigentiam uenditos a seruitio laxabat. Ita expletis septem millibus annorum fidelis populus per septiformem Spiritum plenam remissionem consequetur, a seruitute eruetur, et libertate induetur. Unde et per  septem dies hoc festum celebratur, quia per septem dona Spiritus sancti plena gaudia animabus et corporibus in futura uita tribuuntur. Ideo et septem ultimi psalmi per Alleluia intitulantur, per quos sempiterna gaudia per gratiam septiformis Spiritus danda predicantur. Hoc festum ideo non in Kalendaria die, sed in quinquagesima post resurrectionem Christi, et in Dominica celebramus, quia per illud illam requiem, qua in Spiritu sancto requiescemus, in perenni gaudio commemoramus. Nota: aliud est Pentecoste, aliud Quinquagesima. Pentecoste a die resurrectionis Christi usque ad Aduentum Spiritus sancti; Quinquagesima incipit a Sabbato, quo duo Alleluia cantantur, et finitur in Dominica Benedicta, sed utrumque corporis et anime  letitia exprimit.



CAP. CXLuIII.---De Paschali quinquagesima.

Paschale tempus per quinquaginta dies extenditur, quia, sicut in quinquagesimo anno uel in iubileo populo Dei reddita est libertas, et amissa hereditas, ita nobis in futuro per Iesum in Spiritu sancto redditur amissa libertas, et paradisi hereditas. Quinquies enim decem sunt quinquaginta, hoc est pro labore quinque sensuum denarius, his in futuro dabitur, qui hic in uinea Domini in Quadragesima, hoc est in hac uita decem preceptis laborauerunt. Sunt enim septem hebdomade, et una dies. Septies autem septem cum una die sunt quinquaginta, hoc est qui in septem diebus huius uite  per septem dona Spiritus sancti quinque sensibus suis decem precepta impleuerit, in futuro illum in premio recipiet, in quo solo, et qui solus est gaudium omnium.



CAP. CXLIX.---De septem diebus Pentecostes.

Per septem dies Pentecoste colitur propter septem dona Spiritus sancti, in quibus et ieiunium celebratur, quia mox ut Spiritum sanctum acceperunt, confestim ab illecebris huius mundi se fideles abstinuerunt.



CAP. CL.---De ieiunio Quatuor Temporum.

De ieiunio Quatuor Temporum de lege est acceptum. Ideo autem quatuor temporibus obseruatur, quia quatuor tempora anni, scilicet uer, estas, autumnus, hiems numerantur. Ideo autem in unoquoque  tres dies, qui coniuncti duodecim fiunt, quia duodecim menses in uno anno sunt. Ut ergo homo, qui ex quatuor elementis constat, Deo reconcilietur, qui in tribus personis colitur, ideo quatuor temporibus ternos dies abstinere precipitur.



CAP. CLI.---De Quadragesima.

Quadragesimam ideo ieiunamus, quia decimam Creatori nostro de diebus nostris reddimus. Sed quia hoc cum corpore agimus, ideo pro satisfactione duodecim dies pro duodecim mensibus abstinentia nos affligimus, quos dies ideo quatuor temporibus ternis diebus ieiunamus, quia eadem Quatuor Tempora ternis mensibus ascribimus. Quatuor quoque temporibus qualitates elementorum, scilicet calidum, frigidum, siccum, humidum inesse scimus, ex  quibus delectamenta mundi contrahimus. Et ut hoc superemus quatuor temporibus Deo sacrificium afflictionis exhibemus. Est et alia causa: In uere semina mittimus, in estate semina metimus, in autumno uinum et oleum colligimus, itemque semina spargimus, in hieme hortis et edificiis insistimus. Et ut hec nostris conseruentur usibus, idcirco iisdem temporibus nos Deo ieiuniis subdimus. Hec Quatuor Tempora Christi et sancti Ioannis Baptiste conceptione et natiuitate insigniuntur, quia Christus in uere, et Ioannes in autumno conceptus, Christus in hieme, Ioannes in estate natus scribitur. Ubi autem nos tres dies obseruamus, ibi religiosos Quadragesimam agere non ignoramus. Sicut enim tota Ecclesia in uere ante Pascha Quadragesimam ieiunat,  ita pleraque multitudo in estate ante festum sancti Ioannis Baptiste, similiter in autumno ante memoriam sancti Michelis, itemque in hieme ante Natiuitatem Domini Quadragesimam obseruat.



CAP. CLII.---De feria quarta.

Feria quarta due Lectiones leguntur, quia hec ieiunia a ueteri et a Nouo Testamento instituuntur. Antiquus namque populus in uere Pascha celebrabat, et tunc se affligens azyma edebat, in estate Pentecosten solemnizabat, tuncque se affligendo primitias offerebat, in autumno Scenopegia, id est tabernaculorum festa agebat; in hieme Encenia, id est templi dedicationem recolebat; et in utroque festo se ieiuniis affligebat. Ideo enim due Lectiones  feria quarta leguntur, quia quarta etate mundi lex et prophetia seruanda traduntur, et ordinandi utraque lege instructi esse precipiuntur. Semel flectamus genua ad priorem Collectam sine salutatione prolatam dicimus, quia in una Christiana religione unum Deum colimus.



CAP. CLIII.---De feria sexta.

Feria sexta una Lectio recitatur, quia in sexta etate mundi lex et prophetia in uno Euangelio recapitulantur, ad quam Flectamus genua dicitur, quia Christus legislator adoratur.



CAP. CLIu.---De Sabbato in duodecim Lectionibus.

Sabbatum duodecim Lectionibus intitulatur, non propter duodecim Lectiones, scilicet propter duodecim lectores, quia olim Rome sex Lectiones que  Latine, eedem et Grece legebantur, et due cause exprimebantur. Una quia Greci aderant, qui Latinam linguam nesciebant, et Latini affuerant, qui Grecam ignorabant. Altera quod per doctrinam duodecim apostolorum uterque populus in fide concordatur. Quatuor Lectionibus, quatuor ordines Deum benedicentium exprimuntur, qui per Spiritum sanctum describuntur: Domus Isrel, benedicite Domino; domus Aaron, benedicite Domino; domus Leui, benedicite Domino; qui timetis Dominum, benedicite Domino . Per domum Isrel populi, per domum Aaron prelati, per domum Leui ministri, per timentes Dominum quoque religiosi accipiuntur, sic et ministri altaris in acolythos, in subdiaconos, in diaconos, in presbyteros  distribuuntur. Quasi quatuor uirtutibus prudentia, fortitudine, iustitia, et temperantia pollent, Dominum cum supradictis Patrum ordinibus benedicere ualent. Quinquies Flectamus genua dicitur, quia pro his quatuor ordinibus et pro populo oratur. Quatuor Lectiones et tempori et ordinandis congruunt; Gradualia uero Lectionibus conueniunt. Quinta Lectio ideo legitur, quia sicut pueri illi in fornace ignis, ita ordinandi in camino tribulationis probantur. Unde et illorum uoce benedictiones cantantur, quia post probationem coronantur. Ad hanc Lectionem Flectamus genua non dicimus, quia statuam Nabuchodonosor non cum infidelibus, sed Dominum cum pueris nos adorare innuimus. Tractus, Laudate Dominum , laudem  regis exprimit, quam Domino post liberationem puerorum soluit.



CAP. CLu.---Quare in Quatuor Temporibus ordines fiant.

Ministri Ecclesie ideo in Quatuor Temporibus ordinantur, quatenus sub quatuor Euangeliis Christo et Ecclesie seruire admoneantur. In Quadragesima idcirco ordinantur, ut uitiis marceant; in uere ideo, ut uirtutibus floreant; in septimana Spiritus sancti, et in estate ideo ut sint spiritu feruentes, Domino seruientes ; in Autumno et in festo tabernaculorum, ideo ut fructus bonorum operum colligant, et ipsi tabernaculum Dei fiant; in hieme et ante Natiuitatem, ideo ut mundo moriantur, et  cum Christo in uirtutibus renascantur. Ideo in Sabbato ordines fiunt, quia Deus Sabbatum sanctificauit, in quo et requieuit, et ipsi debent esse sancti et uacare seruitio Dei. Sabbatum quoque est septimus dies, et ipsi per septiformem Spiritum septem gradibus distribuuntur.



CAP. CLuI.---De Dominica post octauam Pentecostis.

Dominica, que sequitur, ideo ab officio uacat, quia olim Romani ordinationes in Dominica faciebant, sed in uespera Sabbati incipiebant. Et ideo in Quadragesima Oratio super populum non dicebatur, ad quam non capita, sed genua flectebant, quod in Dominica minime licebat. Sacerdotes namque iure in Dominica ordinantur, per quos Dominica sacramenta consecrantur.



CAP. CLuII.---Quid significet tempus inter Pascha et Pentecosten.


Tempus a Pascha usque post Pentecosten illud tempus nobis commemorat, quo diu fidelis populus post baptisma innocentiam seruat. Tempus a Pentecoste usque ad Quadragesimam illud tempus insinuat, quo pro erroribus se occulta penitentia macerat. Tempus uero Quadragesime illud tempus indicat, quo ab Ecclesia eiecti publica penitentia se satisfaciendo castigant.



CAP. CLuIII.---De Ianuario.

Per mensem Ianuarium, in quo annus innouatur, tempus ante diluuium nobis representatur, in quo mundus nouus inchoatur.


De Februario.

 Per Februarium, in quo Alleluia deponitur, illud tempus post diluuium innuitur, quo uniuersitas linguarum confunditur.


De Martio.

Per Martium, in quo Quadragesima agitur, illud tempus ostenditur, quo populus Dei in Aegypto affligitur.


De Aprili.

Per Aprilem, in quo Pascha celebratur, illud tempus, quo idem populus a Pharaone liberatur, et in patriam cum gaudio graditur.


De Maio.

Per Maium, in quo sepius Pentecoste solemnizatur, illud tempus, quo populus in terra repromissionis florens gratulabatur.


 De Iunio et Iulio.

Per Iunium et Iulium, in quibus historia Regum recitatur, regnum Saul et Dauid insinuatur.


De Augusto.

Per Augustum, in quo historia de libris Sapientie cantatur, pontificium Salomonis, uel totum Iudaici populi regnum commemoratur.


De quatuor reliquis mensibus.

Per quatuor reliquos menses quatuor principaliter regna denotantur, que in modum crucis formantur, dum Babylonicum in oriente, Persarum in meridie, Grecorum in aquilone, Romanorum in occidente principabatur.



CAP. CLIX.---De historia Iob.

 Historia Iob, que hoc mense legitur, regnum orientis exprimit, ubi dicit: Eratque uir ille magnus inter omnes orientales . Unde et hec historia per duas septimanas legitur, quia regnum Babylonicum duas septimanas durasse dicitur. In una autem septimana septingenti anni numerantur, et in duabus mille et quadrigenti computantur. Tot quippe inueniuntur a tempore Nini, quo regnum Orientis cepit, usque ad Cyrum regem Persarum, quo defecit. Reliqua pars mensis regnum Meridiei innuit, quod in Persida, uel Media, unam septimanam, scilicet septingentos annos uiguit. Unde diuerse  historie tunc leguntur, quia nunc de Persis, nunc de Medis reges assumuntur.


De Octobri.

Sequens mensis, uidelicet October, regnum Grecorum exprimit, quod etiam una septimana scilicet septingentis annis in Aquilone floruit. Unde et historia Machabeorum in hoc mense legitur, quia ipsi Machabei sub eisdem regibus affligebantur.


De Nouembri.

Nouember Romanum regnum denotat, quod per duas septimanas, id est per bis septingentos annos in Occidente nobiliter durabat. Hoc a Gothis destructum nunquam priorem meruit statum. Unde et in hoc regno Christus, Rex regum, nascitur.


De Decembri.

 December, in qua Aduentus uel Natiuitas Christi celebratur, regno Christianorum attitulatur. Et sicut Christi natiuitas est in fine anni, ita regnum Christianorum uenit in fine mundi, quod Rex regum adueniens innouabit, et in eternum in suis regnabit.



CAP. CLX.---De festo Ioannis »ante portam Latinam,« sexta die Maii.

Missa, que scribitur Ioannis Ante portam Latinam, est illa dies, qua Ioannes apostolus a Domitiano Cesare ante eamdem portam in dolium feruentis olei est missus, sed diuinitus liberatus.



CAP. CLXI.---De festo Marie Ad martyres.

Missa que scribitur Marie ad martyres, est illa dies qua templum Rome Pantheon in honore Dei genitricis Marie et Omnium martyrum consecratur   quia adhuc solemnitas Confessorum minime celebris habebatur. Ad hanc missam Terribilis proprie scribitur 



CAP. CLXII.---De festo Petri et Pauli apostolorum, 29 die Iunii.

Cum corpora apostolorum Petri et Pauli diu simul tumulata iacerent, et post plurimos annos in singulas Ecclesias poni deberent, ignotum erat cuius illa et illa ossa essent. Ieiunantibus autem et orantibus est reuelatum minora quidem esse Piscatoris, maiora autem Doctoris, et sic diuisa sunt.



CAP. CLXIII.---De sancto Iacobo, 25 Iulii.

Iacobus apostolus in Pascha est decollatus, sed hic translatus.



CAP. CLXIu.---De Kalendis Augusti, et de »Ad uincula sancti Petri.«


Dies Kalendarum Augusti olim celebris habebatur, ob uictoriam Augusti hac die, postea uincula sancti Petri collocata sunt Rome in ecclesia constructa in eius honorem. Et ipsa dies instituta celebris in honore apostolorum principis, sicut prius in ueneratione mundi principis, et hec missa uel potius ecclesia Ad uincula sancti Petri uocatur, quia ecclesia ab Eudoxia regina constructa in honorem principis apostolorum, ipsa die dedicatur, et catene ipsius apostoli ibidem collocantur.



CAP. CLXu.---De decollatione Ioannis Baptiste 29 Augusti.


Ioannes Baptista in Annuntiatione  sancte Marie est decollatus, sed hodie caput eius inuentum glorificatur diuinitus.



CAP. CLXuI.---De natiuitate sancte Marie uirginis, 8 Septemb.

Dies Natiuitatis sancte Marie hoc modo solemnis institutus. Quidam solitarius uitam ducens sanctissimam audiuit annis singulis die Natiuitatis sancte Marie genitricis Dei harmoniam, concentus angelorum in celo. Qui cum miraretur, quid hoc esset, et orasset intente, ut hoc sibi pietas diuina reuelare dignaretur, dictum est illi per angelum, quod ea die nata sit sancta Maria. Cuius natiuitas  cum ignoretur ab hominibus in terra, uenerabiliter eam excolunt in celis angeli. Quod ille referens  Ecclesie, statuta est eius Natiuitas solemniter celebrari.



CAP. CLXuII.---De festo sancti Michelis, 8 die Maii. Eius apparitio.

Missa sancti Michelis est illa dies, qua populus Christianus cum paganis pugnauit, et uictoriam per sanctum Michelem archangelum obtinuit.



CAP. CLXuIII.---De festo Omnium Sanctorum, Kalendis Nouemb.

Festiuitatem Omnium Sanctorum Gregorius papa iunior instituit, quam prius Bonifacius papa in honorem sancte Marie et Omnium Martyrum seruandam censuit.



CAP. CLXIX.---De Dedicatione ecclesie.

 Ecclesie Dedicatio est sumpta a tabernaculo uel a templo, instituta ex Domini imperio.



LIBER QUARTUS DE CONCORDIA OFFICIORUM.



CAPUT PRIMUM.---De concordia officiorum.


His succincte expeditis de Solemnitatibus, nunc manum ad concordiam officiorum uertimus. Olim diuinum officium in ecclesia agebatur, prout cuique bonum uidebatur. Sed postquam unitas Ecclesie multiformiter cepit ab hereticis scindi, et a schismatibus multipliciter in diuersa conuenticula findi, beate memorie Theodosius imperator synodum Constantinopolitanam congregauit; omnes hereses damnauit, diuinum officium a synodo ordinari postulauit. Quod negotium Damasus papa Hieronymo, tunc in diuinis Scripturis eruditissimo, iniungere optimum iudicauit. Hieronymus itaque in Bethlehem, ubi Dominus nasci uoluit, psalmos ad Nocturnos, et ad reliquas horas distribuit, ut hodie  Ecclesia psallit. Ad misse uero officium Lectiones, et Euangelia ex ueteri et Nouo Testamento collegit, prout tempori et stationi congruere uidit. Romana quippe Ecclesia implorando sanctorum suffragia Stationes facit per diuersa sanctorum loca. Postquam ergo papa dispositionem diuini officii a Hieronymo editam accepit, concilium collegit, ac ubique sic cantari precepit. Postea Gelasius papa et Gregorius orationes et cantum Lectionibus et Euangeliis congruentes addiderunt, et sic hodie cantatur, celebrationemque diuini officii instituerunt.



CAP. II.---De Septuagesima.

Igitur quia in Septuagesima mundi exordium commemoramus, a Septuagesima et nos incipiamus. Una peregrinatio legitur populi Dei in Aegypto  et una captiuitas eiusdem populi de Ierusalem in Babylonem, per utramque significat nostra peregrinatio, et nostra captiuitas de paradiso in hunc mundum. Due uero reuersiones populi Dei leguntur: una de Pharaone per mare Rubrum et desertum ad terram promissionis, altera de Babylone ad Ierusalem, per quas significantur nostre reuersiones. Una qua de Pharaone, id est de diabolo per mare Rubrum, id est per baptismum, uel per desertum, id est penitentiam ad terram repromissionis, id est ad Ecclesiam redimus. Alia qua de Babylone ad Ierusalem, id est de hoc mundo ad celum reuertimur. Peregrinatio quidem per septem millia annorum extenditur, captiuitas uero per septuaginta annos differtur. Hec omnia per septem  officia septem hebdomadarum, scilicet a Septuagesima usque ad Passionem Domini designantur. In nocturnali officio peregrinatio exprimitur; in matutinali captiuitas innotescit, in missali autem reuersiones recensentur.



CAP. III.---De Dominica Septuagesime, »Circumdederunt.«

In prima Dominica Genesis legitur, in qua peregrinatio generis humani de paradiso in mundum memoratur. Ad Laudes antiphona, Miserere mei, Deus , cantatur, per quam uox in captiuitate dolentium exprimitur. Ad missam uox in peregrinatione, uel captiuitate gementium: Circumdederunt me gemitus mortis . In Epistola de Babylone ad Ierusalem, id est de mundo  ad celum reuersio, ubi dicitur: Sic currite ut comprehendatis . In Graduale uox redeuntium. Adiutor in opportunitatibus . In Euangelio reuersio ad Ecclesiam ubi dicitur: Ite in uineam meam , id est in Ecclesiam, et hoc fit per confessionem, unde in officio, Bonum est confiteri .



CAP. Iu.---De Dominica »Exsurge« in Sexagesima.

In secunda Dominica nocturnale et matutinale officium iteratur, quia prima etas per duo millia annorum terminatur. In missa uox redeuntium, Exsurge quare obdormis . In Epistola labores reuertentium ad Ecclesiam, ubi dicitur periculis fluminum, periculis latronum . Flumina sunt tentationes, latrones sunt demones. In Euangelio reuersio ad celum, Exiit qui seminat , quia qui hec bona opera seminant in lacrymis, in gaudio metent uitam eternam, ut in Offertorio, Perfice gressus meos in semitis tuis .



CAP. u.---De Dominica »Esto mihi,« in Quinquagesima.

In Dominica tertia, quod malum homini in peregrinatione contigerit, in nocturnali officio memoratur, dum diluuio submersi leguntur. In Matutinis per antiphonam, Secundum multitudinem miserationum , uox captiuorum insinuatur. Ad missam uox redeuntium: Esto mihi in  Deum protectorem . In Epistola modus reuersionis ad ecclesiam, ubi dicitur caritas patiens est, benigna est . In Euangelio reuersio ad celum, ubi dicitur, quod iehsu ascendit Ierosolymam , et in uersibus Offertorii utraque reuersio: Beati immaculati in uia ; alius: in uia testimoniorum , et ibi: uiam mandatorum tuorum cucurri .



CAP. uI.---De Dominica prima Quadragesime, »Inuocabit.«

In quarta Dominica in nocturnali officio pene ad singula Responsoria afflictio nostre seruitutis exprimitur, quia per Quatuor Tempora anni in quatuor partibus mundi humanum genus affligitur. Ad Laudes per antiphonam, Cor mundum crea ,  uox captiuorum insinuatur. Ad missam reuersio ad Ecclesiam, ubi dicitur in Epistola in uigiliis, in ieiuniis multis . Unde custodia angelorum in Graduale promittitur, Angelis suis mandauit . Reuersio ad celum in Euangelio, ubi Christus tentatus a diabolo describitur . Que unicuique in fine suo futura non dubitatur.



CAP. uII.---De Dominica II Quadragesime »Reminiscere.«

In quinta Dominica nostra peregrinatio in nocturnali officio memoratur, ubi Iacob in exsilium iuisse refertur. Ad Laudes uox captiuorum. In antiphona, Domine, labia mea . In missa uox redeuntium Reminiscere miserationum tuarum . Reuersio in Epistola ad Ecclesiam, ubi dicitur: uocauit nos Deus in sanctificationem  hoc est Ecclesia ad Deum in celum.



CAP. uIII.---De Dominica III Quadragesime, »Oculi.«

In sexta Dominica in nocturnali officio nostra peregrinatio recensetur, cum Ioseph in Aegyptum uenditus legitur, ad Laudes captiuitas et reedificatio templi, exprimitur, per antiphonam, Fac benigne, ubi dicitur, Aedificentur muri Ierusalem . In missa reuertentes, Oculi mei semper ad Dominum . Reuersio ad Ecclesiam in Epistola, ubi dicitur, Auaritia et omnis immunditia nec nominetur  in uobis . In graduale Exsurge, Domine, non preualeat , et in Tractu Ad te leuaui . In Euangelio reuersio ad celum ubi dicitur Beati qui audiunt uerbum Dei . In communione Passer inuenit sibi domum , et in fine Beati qui habitant in domo tua (Psal. [.....]



CAP. IX.---De Dominica Iu Quadragesime, »Letare.«

In septima Dominica plenitudo nostre peregrinationis in nocturnali officio exprimitur, ubi afflictio populi Dei in Aegypto et eiusdem liberatio refertur. In matutinis Laudibus liberator a captiuitate sacrificium declaratur, ubi dicitur in antiphona, Tunc  acceptabis sacrificium . Ad missam plena reuersio ad celum ubi cantatur, Letare, Ierusalem , et in Epistola, Que sursum est Ierusalem, est mater nostra . In Graduali, In domum Domini ibimus . In Euangelio quinque millia saturata referuntur , qui quinque genera hominum, id est contemplatiui et actiui quod sunt coniugati, uidue, uirgines, ibi satiabuntur. Unde in Communione, Ierusalem, que edificatur ut ciuitas .



CAP. X.---De duabus Dominicis sequentibus.

Propter quod hec reuersio fiat in sequentibus duabus Dominicis exprimitur, scilicet per passionem Christi. Que ideo sunt due, quia sunt due reuersiones, ut dictum est, siue due passiones Christi, una  qua in se ipso, altera qua patitur in corpore suo, hoc est Ecclesia.



CAP. XI.---De Dominica Pasche, »Resurrexi.«

Mox sequitur Dominica Resurrexi, quia in resurrectione ista reuersio perficietur, et Alleluia cantatur, quia plenum gaudium a reuertentibus percipietur.



CAP. XII.---De duobus diebus.

Duo sunt dies: dies temporalitatis, et dies eternitatis. Dies temporalitatis, quandiu uiuit homo, ut dicitur, Hodie, si uocem eius audieritis , hoc est, hoc tempore, quo uiuitis. Dies eternitatis non horum uesperum, ut dicitur: Melior est dies una in atriis tuis super millia . Hunc diem attulit Christus. Hic dies cepit electis  a resurrectione Christi, et in futura resurrectione perfecte dabitur. Unde nunc quibusdam in anima, tunc omnibus in corpore et anima dabitur. Propterea dicitur, Hodie resurrexit Dominus, quando Pascha inter Kalendaria Maii euenerit, cum ipse in Martio resurrexerit, imo ante annos plurimos, scilicet dicitur, Hodie natus est, uel hodie apparuit. hoc est in die gratie.



CAP. XIII.---Quare dicuntur »dies mali« ab Apostolo?

Cur Apostolos uocat dies malos dicens, redimentes tempus, quoniam dies mali sunt , cum omnia bona sint. Respondeo: Quantum ad tempus spectat, omnes dies equaliter bonos esse constat. Sed ideo quidam dies mali dicuntur, quia  in eis plus homines solito affliguntur. Contingit enim aliquando, ut una eademque die, unus suspendatur, alter regni sceptro potiatur, et illa dies, que illi mala, isti bona appellatur. Sic solemus dies tempestuosos, uel dies bellorum, aut in quibus: aliquid infortunii occurrit, malos appellare; dies uero serenos, uel dies conuiuiorum, aut festos, uel in quibus aliquid leti contigerit, bonos nominare. Porro quod horas dierum quasdam malas dicimus, secundum lune cursum, hoc non secundum tempus, sed secundum augmentationem uel diminutionem naturalem nostri sanguinis dicimus.


Interrogatio.

Cum omnes dies Domini sunt, cur dies iudicii proprie  dies Domini dicitur.


Responsio.

Isti dies, in quibus uiuimus, non Domini, sed nostri uocantur, quia in eis facimus, quod uolumus. Dies autem iudicii non nostra, sed Domini appellatur, quia tunc omnia iuste iudicat, que nunc patienter tolerat, et unumquemque secundum quod gessit remunerat.



CAP. XIu.---De officio Quadragesime.

In Quadragesima sunt quedam officia de penitentia instituta, ut, Misereris omnium, Domine, dissimulans peccata hominum , et illud, Reminiscere miserationum ; quedam de ieiunio, ut illud: Cum ieiunatis ;  quedam de orante, ut illud: Cum oratis ; quedam de eleemosynis, ut illud: Cum facis eleemosynam , et illud: Frange esurienti panem , et item: Quod uni ex minimis meis ; quedam de operatione, ut illud, de agricolis uinee ; quedam de statione, ut illud in Sabbato, ante mediam Quadragesimam, ubi lectio de Susanna legitur, quia tunc statio ad sanctam Susannam uirginem et martyrem agitur. Scilicet in Sexagesima Lectio de laboribus sancti Pauli apostoli legitur , et in Oratione, Contra omnia aduersa Doctoris gentium protectione muniamur, dicitur, quia illa die ad Sanctum Paulum statio agitur. Sic consideranda sunt cetera, que a doctis uiris Spiritu sancto inspirante in diuinis officiis  sunt edita. Quidquid enim ante Christi Aduentum, uel postea in Ecclesia illo uel illo tempore anni contigit, secundum hoc Hieronymus diuinum officium instituit, uel quod stationi congruere uidit. Feria quarta prime hebdomade Quadragesime, ideo duo uersus ad Graduale de necessitatibus cantantur, quia geminum ieiunium celebratur. Ferie quinte in Quadragesima proprio officio priuantur, sed de Dominicis estiualibus inofficiantur. Unde et earum Euangelia, scilicet de diuite et Lazaro , et uidue filio resuscitato  in his recitantur. Olim quippe has ferias non ieiunabant, sed, Siluestro papa instituente, eas ob multa mysteria, ut Dominicas feriabant. Postmodum sunt Quadragesime coniuncte, et a Gregorio papa iuniore inofficiate.



CAP. Xu.---De officio Paschatis »Resurrexi«.


In Paschali die Introitus in persona Christi cantatur, qui resurgens in Ecclesia Patri se representans sic eum affatur, Resurrexi, et adhuc tecum sum. Oratio in persona Ecclesie recitatur, que eternitatis aditum per Christum sibi reseratum gratulatur. Epistola uero in persona angelorum eam ad letitiam hortatur. Quam letitiam in Graduali, Hec dies, et Alleluia resonamus, quia Pascha nostrum immolatus est Christus . Euangelium secundum Marcum, qui in forma leonis scribitur, ideo hac die legitur, quia Leo natus triduo, quasi mortuus, dormire traditur, sed in die tertia uoce Patris excitatur. Sic Christus Leo de tribu Iuda triduo dormiuit conturbatus,  sed in die tertia a Patre est suscitatus. Officium, Introduxit nos Dominus, est sumptum de legali Pascha, quod precessit in figura. In nocte quippe agnum ederunt, et in crastino, scilicet in Paschali die, de Aegypto educti sunt, eosque Moyses his uerbis alloquitur: Introduxit nos Dominus . Offertorium quoque in die solemnitatis, Et erit nobis hic de eadem die sunt sumpta, cetera omnia sunt ad neophytos respicientia.



CAP. XuI.---Notanda sunt et hec.

In Pascha sunt quatuor notanda: Ut tertia hebdomada lune aprilis, qui primus est apud Hebreos, celebretur, et post equinoctium, cum dies prolongatur, et post quarto-decimam lunam, cum luna  ceperit altiora celi petere, et in Dominico die. Tres hebdomade signant tria tempora mundi, ante legem, sub lege, sub gratia. Pascha cepit primo tempore celebrari ante legem, quando agnus in Aegypto immolatus est per cuius sanguinem liberati sunt. Secundo tempore sub lege cepit Pascha agi, cum annuatim ex precepto legis recoleretur. Tertio tempore sub gratia uerum Pascha Christus pro nobis immolatus est, ideo tertia hebdomada agitur. Quod post equinoctium, cum dies prolongantur, hoc significat quod, post Christi resurrectionem, tenebre infidelitatis et mortis ceperunt minui, et lux fidelitatis et uite cepit augeri. Quod post decimam quartam lunam, cum luna alta petit, quia tunc Ecclesia alta uirtutum petere et celestia querere cepit.  Quod in Dominico die, hoc ideo, quia illa die mundus creatus. Illa enim die pluis Dominus manna; illa die etiam resurrexit. Officium Resurrexi Christi resurrectionem designat, quia resurgens a morte sponse sue Ecclesie se representat: Resurrexi inquiens, et adhuc tecum sum . At illa applaudens letabunda resultat: Posuisti super me manum tuam . In Graduali uero, Hec dies, et in alia, et in reliquis concentus angelorum, et gaudium hominum exprimuntur, qui de Christi resurrectione gloriabantur. Ab Adam usque ad Christum quasi nox erat, dum totus populus in tenebris peccatorum errabat, Christo uero ab inferis resurgente serena dies illuxit, que credentes ad eternam lucem perduxit. Unde et totum  hoc tempus pro una die ponitur. Et ideo uespera non per Deus in adiutorium inchoatur, sed per Kyrie eleison celebritati misse continuatur, quia illa dies uespere carere predicatur.



CAP. XuII.---Iterum de Paschali die.

Septem etiam officia huius hebdomade baptizatis congruunt, qui septiformem Spiritum acceperunt, qui per fidem mundo mortui in baptismo Christo consepulti, iam de uitiis ad uirtutes, de morte ad uitam resurrexerunt. Humanum itaque genus, quod in Adam cecidit, per Christum resurgens dicit: Resurrexi, et adhuc tecum sum. Quod spiritu sapientie affatum in Oratione precatur, ut aditum eternitatis per Christum reseratum, per pia uota mereatur. In Epistola uero per spiritum admonetur, ut Christum  pro se immolatum meditetur, sine malitia, et nequitia, in sinceritate et ueritate uiuat , et sic eternitatem adire licet. De qua promissione exsultans dicit: Hec dies, quam fecit Dominus exsultemus, et letemur in ea . Deinde omnes fideles ad laudem Christi hortans subinfert: Confitemini Domino, quoniam bonus, quoniam in seculum misericordia eius . De promissione uero angelice equalitatis in Alleluia iubilat. Pascha nostrum immolatus est Christus, epulemur in azymis sinceritatis et ueritatis . In Sequentia autem, iubilatio angelorum denotatur, qui de saluatione hominum letabantur, unde et in fine cantatur: Astra, solum, mare iocundentur et cuncti gratulentur in celis spirituales chori Trinitati. In Euangelio uero  Christi resurrectio denuntiatur, per quam humanum genus ad uitam redisse declaratur . In quem se omnes credere clamant; dum Credo in unum consonant. Offertorium, Terra tremuit , terremotum in Christi resurrectione factum nobis ad memoriam reducit, sicut scriptum est: Et ecce terremotus factus est magnus . Illum autem terremotum prefigurat, quem in nostra resurrectione Scriptura futurum predicat: Adhuc, inquiens, semel et ego mouebo non solum terram, sed etiam celum . Porro in Prefatione ille Paschalis Agnus cum angelis collaudatur, per cuius immolationem fidelis populus Aegyptiaca seruitute liberatur, ut ad  patriam paradisi liber reuertatur. In communione gratias agit de sua saluatione.



CAP. XuIII.---De officio, »Introduxit nos Dominus.«

Feria secunda baptizati admonentur per spiritum intellectus, quanta dona contulerit eis Christus. Introduxit, inquit, nos Dominus in terram fluentem lac et mel, hoc est in Ecclesiam nunc fluentem lacte doctrine, in futuro melle eterne glorie. Qui in Oratione precantur, ut libertatem et uitam eternam cousequantur. Quos mox Lectio instruit quod per resurgentis Christi nomen remissionem peccatorum et uitam assequi possint. De qua spe exsultent, et Graduale, Hec dies, et Alleluia in Christi laude iubilant. Quibus protinus in Euangelio Christi resurrectio narratur , ut se eius resurrectione  saluatos non obliuiscantur. Similiter in Offertorio et in Communione, ut grates soluant de sua liberatione.



CAP. XIX.---De officio, »Aqua sapientie.«

Feria tertia spiritus consilii baptizatos instruit quantam gratiam eis Christus contulerit. Aqua, inquit, sapientie potauit eos , hoc est aqua baptismatis eos mundauit, euangelica doctrina sanauit, et ad celestia exaltauit. Qui in Oratione hoc postulant, quatenus hec uiuendo obtineant. Lectio autem eos docet Christum pro eis mortem subiisse, et resurgendo mortem fudisse; quem si imitari uolunt, ei conregnabunt. Unde gaudentes, Graduale, Hec dies personant, et Christum per Alleluia exaltant. In Euangelio eis Christi resurrectio recitatur  , per quam pax reconciliationis eis datur. In Offertorio uero fontes aquarum apparuisse, scilicet baptismatis et Penitentie, memorantur. In Communione autem, que sursum sunt querere adhortantur, ut sic illuc, ubi Christus est in dextera Dei sedens, peruenire mereantur.



CAP. XX.---De officio, »uenite, benedicti Patris mei,« Feria Iu.

Feria quarta spiritus fortitudinis in Christo renatos docet, quam dulci uoce eos Christus ad regnum amissum in ultimis uocet. uenite, inquit, benedicti Patris mei . Qui in Oratione exorant, ut eterna gaudia percipiant. Quibus in Lectione passio et resurrectio Christi recitatur, per  quem penitentibus peccata delentur, et uita eterna datur. Qui per Graduale Hec dies tripudiant, et Christo Alleluia iubilant. Mox eis in Euangelio Christus post resurrectionem cum septem discipulis conuiuasse narratur , per quod septiformi spiritu pleni post ultimam resurrectionem cum Christo conuiuaturi prefigurantur. Unde et in Offertorio panem angelorum homo manducasse perhibetur. In Communione uero hunc panem digne manducantes ultra non mori, sed cum Christo uicturi docentur.



CAP. XXI.---De officio, »uictricem manum,« Feria u post Pascha.

Feria quinta spiritus scientie monet baptizatos Christum laudare, sicut liber ab Aegypto post Rubrum  mare: uictricem, inquit, manum tuam, Domine, id est Christum laudauerunt pariter . Qui in oratione flagitant, ut fidem actibus impleant. in lectione Epistole docentur sicut Aethiops ad Ierusalem ueniens baptizatur , ita de nigredine peccatorum ad Ecclesiam uenientes per Christi passionem saluantur. At in Graduali Hec dies gaudium conuersorum exprimitur, in Alleluia laus Christi depromitur. In Euangelio resurrectio Christi eis commemoratur, in qua fratres Christi uocantur . In Offertorio autem dies eterne solemnitatis eis predicitur, in qua terram lac et mel fluentem, id est paradisum introduci eis promittitur. Ideo in Communione uero ad laudem Dei hortantur, per quem de tenebris in admirabile lumen uocantur  .



CAP. XXII.---De officio, »Eduxit eos Dominus.«

Feria sexta spiritus pietatis intimat in Christo renatis, quod sic per Christum liberati sunt a diaboli oppressione, sicut filii Isrel olim a Pharaone. Qui in Oratione precantur, quatenus Christianam professionem operibus imitentur, ut per resurrectionem eius in dexteram Dei ueniant. Qui per Graduale Hec dies letitiam suam depromunt, et per uersum, Lapidem quem reprobauerunt , Christi passionem concinunt, per Alleluia uero resurrectionem eius extollunt. In Euangelio eis Christi uisio post resurrectionem suam legitur . In cuius nomine baptizati quique docentur, cum  eis usque ad consummationem seculi promittitur. Unde in Offertorio Hec dies, id est feria sexta, memorialis eis precipitur, in qua ab hoste Christi morte erepti noscuntur. In Communione in nomine Patris et Filii et Spiritus sancti baptizati docentur, cuius precepta seruare admonentur, ut eum post resurrectionem uidere mereantur.



CAP. XXIII.---De officio, »Eduxit Dominus populum suum,« Sabbato in Albis.

Sabbato spiritus Domini timoris recolit baptizatis gratiam Christi Redemptoris, qui eos de morte redemit, et in paradisum reducet. Eduxit, inquit, Dominus populum suum in exsultatione, et electos suos in letitia . Qui in Oratione deprecantur, ut eterna gaudia mereantur. Quos Lectio instruit  Christum lapidem angularem eos uiuos lapides sibi in celesti edificio coniunxisse, imo in reges et sacerdotes elegisse . Unde immenso gaudio exsultant, et bina Alleluia in Christi laude personant. In Euangelio eis resurrectio Christi predicatur , per quam gentilis et Iudaicus populus saluatus per Ioannem et Petrum prefiguratur. Quorum etiam uox in Offertorio resonat, qua Christum pro redemptione sui uenisse salutant: Benedictus qui uenit . In Communione Christo per baptismum coniuncti ad eius regnum docentur per uirtutes debere niti.



CAP. XXIu.---Dominica in Albis, »Quasimodo geniti infantes.«

In officio octaue Pasche baptizati admonentur,  ut Quasimodo genitos se infantes in Christo memorentur, lac sacre Scripture concupiscant, ut in eius corpore in salutem crescant. Qui in Oratione postulant, ut Paschale sacramentum moribus et uita teneant. Quos Lectio ex Deo natos, et mundum ab eis per fidem uincendum perhibet, ipsosque cum Christo triumphaturos in resurrectione docet . Unde quia tunc gaudium et letitiam in corpore et anima simul obtinebunt, ideo duo Alleluia concinunt. Mox in Euangelio Christi resurrectionem audiunt, per quem Spiritum sanctum et remissionem peccatorum acceperunt . Que resurrectio in Offertorio et in Communione confirmatur, ut illorum resurrectio futura credatur. Notandum quod per singula officia huius septimane ad Introitum  quater, ad alium ter Alleluia cantatur, quia uidelicet sancta Trinitas a quatuor partibus mundi ob resurrectionem Christi, et ob saluationem hominis collaudatur.



CAP. XXu.---Dominica II post Pascha, »Misericordia Domini.«

In secunda Dominica baptizati gratiam Christi mundo intonant, et gaudentes conclamant, Misericordia Domini plena est terra . Hic Trinitatem predicant, nam in misericordia Domini Spiritum sanctum, in uerbo Filium, in Dei Patrem pronuntiant. Ideo autem personam Spiritus sancti primitus canunt, quia in eo sanctificati sunt. Secundo personam Filii ponunt, per quem redempti  sunt. Tertio personam Patris depromunt, cui reconciliati sunt. Et quia Trinitatem laudant, ideo ter Alleluia iubilant. In Oratione perpetuam letitiam fidelibus optant, et sempiterna gaudia postulant. In Epistola uox predicatorum intelligitur, per quos Christus populis in exemplum proponitur . Per unum Alleluia gaudium conuersorum, per aliud letitia predicantium accipitur. In Euangelio duo greges, unus ex Iudeis, alter ex gentibus, ad unum et uerum pastorem conuersi demonstrantur, qui unum ouile facti [sunt] . In Offertorio, Deus, Deus meus, unum pastorem inuocare declarantur. Quibus ipse in Communione respondet se pastorem [esse], et eos agnoscere; et se ab eis agnosci dicit.



CAP. XXuI.---Dominica III post Pascha, »Iubilate Deo, omnis terra.«


In tertia Dominica in Christo renati totum mundum in laudem Christi conuocant, et gratulando persultant. Iubilate Deo, omnis terra . Hic Trinitatem personant, dum in Deo Patrem, in nomine eius Filium, in laude eius Spiritum sanctum denotant. Et quia per duo precepta caritatis in fide Trinitatis se saluandos tripudiant, ideo post bis, deinde tertio Alleluia consonant. In Oratione postulant, ut ab errore conuersi Christianitatem impleant. In Epistola ad contemplatiuam uitam informantur, dum a carnalibus desideriis abstinere adhortantur . Ad actiuam quoque docentur, dum omni humane creature subiecti  esse iubentur  In uno Alleluia contemplatiui in dilectione Dei feruentes iubilant, in alio actiui in amore proximi seruientes exsultant. Quibus in Euangelio uisio Dei promittitur, et gaudium, quod nunquam ab eis tollatur . Unde magno gaudio perfusi prorumpunt in laudem Christi in Offertorio, Lauda, anima mea, Dominum . Quibus ipse iterum in Communione suam pollicetur uisionem, et ad Patrem cum toto corpore suo, scilicet Ecclesia, ascensionem.



CAP. XXuII.---Dominica Iu post Pascha, »Cantate Domino.«

In quarta Dominica baptizari per se conuersos ad laudem Christi adhortantur, et ipsi precinendo iucundantur, Cantate Domino canticum nouum . Hic Trinitatem commemorant, dum, in Domino Patrem, qui mirabilia fecit, Dominus , Filium, in gentibus reuelauit iustitiam suam , Spiritum sanctum insinuant. Et quia fidem sancte Trinitatis in quatuor partibus mundi susceperunt, ideo Trinitatem per quatuor Alleluia concinunt, in Oratione orant, ut ad uera gaudia perueniant. Epistola conuersos instruit, ut per uerbum Dei genitos se initium noue Dei creature memorentur . Et si uerbum Dei audiendo uitia abominentur, anime eorum saluentur. Qui Alleluia congeminant, quia et quod mortem euaserunt, et quod uitam in spe habere meruerunt exsultant. Quibus in Euangelio Spiritus sanctus promittitur, qui eos omnem ueritatem docturus perhibetur . Unde in  Offertorio totum mundum ad laudem Dei inuitant, et letantes concrepant, Iubilate Deo, uniuersa terra . In Communione tripartitum iudicium Spiritus Sancti denuntiatur, quo mundus de reproborum infidelitate, de sanctorum equitate, de occulto et tamen iusto Dei iudicio redarguatur.



CAP. XXuIII.---De Dominica u. »uocem iucunditatis.«

In quinta Dominica baptizati, quasi in quinta etate, a Babylone liberati, liberatorem suum omnibus gentibus predicant, dum in officio, uocem iucunditatis populum suum eum liberasse gaudentes clamant, et ideo Trinitatem per tria Alleluia commemorant. In Oratione postulant, ut recta cogitent  et faciant. In epistola docentur pupillos et uiduas uisitare, immaculatos se a seculo seruare, ut sic possint cum Deo regnare . Per duo Alleluia due resurrectiones intimantur, una nunc animarum, alia post corporum. In Euangelio ad plenum gaudium exhortantur, quod in futura resurrectione dabitur . Unde in Offertorio omnes fideles Deum laudare monentur, per quem tale gaudium percipient, Benedicite, inquiunt, gentes, Deum nostrum . In Communione iterum omnes Christi preconia resonare hortantur, per quem tanta hominibus dantur, Cantate Domino .



CAP. XXIX.---De Rogationibus, et officio »Exaudiuit.«

Sicut per officium uocem iucunditatis instantia  predicantium accipitur, ita per officium, Exaudiunt sollicitudo se ab errore conuertentium exprimitur. Qui in Oratione precantur, ut ab omni aduersitate muniantur. In Epistola ad confessionem, in Euangelio admonentur ad orationem . In Offertorio, Confitebor, illorum confessio. In Communione, Petite et accipietis , eorum intelligitur oratio.



CAP. XXX.---De uigilia Ascensionis et officio »Omnes gentes.«

In officio Omnes gentes plaudunt, quod errorem deseruerunt. In Oratione petunt se illuc transferri, quo caput suum peruenisse credunt. In Lectione illorum conuersio insinuatur, dum multitudo unum cor, et unam animam habuisse memoratur. In  Alleluia Deo iubilant, qui eis tantam gratiam contulerat. In Euangelio pro membris Patrem precatur , ut unum cum eo efficiantur. In Offertorio capitis ascensio exprimitur, et membris eum sequi promittitur. In Communione unum cum eo effecti iam caput orant, ut eos Pater a malo custodiat.



CAP. XXXI.---De Ascensione et officio, »uiri Galilei.«

In officio, uiri Galilei , Christi ascensus, et ad iudicium eius reditum angeli fidelibus nuntiant, quo eum leti prestolantes se ad Deum ascensuros non diffidant. Qui in oratione postulant quatenus in celestibus habitare ualeant, Lectio et Euangelium eis recitat, qualiter Christus celestia  scanderit . In uno Alleluia Christi ascensio collaudatur. In alio, Ecclesia de sua ascensione iucundatur. In unoquoque Alleluia laus angelorum, in altero gaudium exprimitur hominum de Christi ascensione iubilantium. Sequentia concentum angelorum representat, qua Christi triumphum iubilat. In Offertorio et Communione nichilominus fideles caput suum laudibus prosequuntur, quo eum realiter sequi mereantur.

Ideo autem tribus diebus Niniuitarum Rogationes aguntur, quia tres partes mundi, Asia, Africa, et Europa, uel tres ordines Ecclesie coniugati, continentes, doctores in penitentia affliguntur. Ideo enim tribus diebus aguntur, quia Ecclesie tres partes  mundi, uel iidem tres ordines sub Antichristo tribus annis grauiter constringentur. Per diem Ascensionis dies iudicii representatur, quo die Ecclesia celum ascensura predicatur. Ideo enim cantatur: Quemadmodum uidistis eum ascendentem in celum, ita ueniet .



CAP. XXXII.---Dominica intra octauas Ascensionis, »Exaudi, Domine.«

Dominica, que post tertium diem sequitur, eternam requiem demonstrat, que post tria mundi tempora, scilicet ante legem, sub lege, sub gratia, supradictis tribus ordinibus tribuitur. Unde Ecclesia iubilat, Quesiui uultum tuum, uultum tuum, Domine, requiram. In Oratione postulat, ut maiestati eius sincero corde seruiat. In Epistola bona numerantur,  pro quibus tunc iusti remunerantur . In Euangelio dicitur quia nunc extra Synagogam fiunt, ideo tunc aulam Dei intrabunt , de qua consolatione gentes soluuntur in Alleluia, et in Offertorio et in Communione. Abhinc post sex dies Pentecostes agitur, quo Spiritus credentibus distribuebatur, quia post sex etates mundi fideles per gratiam S. Spiritus in diuersis mansionibus disponentur. Ideo post sex dies celebratur, quia pro sex Euangelicis operibus, que in sex diebus hebdomade operabantur, tunc in gaudio remunerabuntur. Quod autem post decem dies Ascensionis agitur, ideo fit, quia pro decem preceptis legis denario uite ditabuntur.



CAP. XXXIII.---De uigilia Pentecostes.

 In officio uigilie Pentecostes baptizandi imbuuntur, qualiter fide et operatione celestia mereantur, de quorum saluatione mater Ecclesia exsultat, dum Kyrie eleison et Gloria in excelsis Deo resonat. In Oratione pro eis precatur, ut acceptum Spiritus sancti donum in eis confirmetur. In Lectione duodecim apostoli Spiritum sanctum accepisse memorantur , per quos uniuersitas fidelium in quatuor mundi partibus designatur. In Alleluia et in Tractu, Laudate Dominum, Deum laudant quod errorem infidelitatis euaserant. In Euangelio promittitur eis Spiritus sancti consolatio, et ipsius diuinitatis manifestatio . Qui in Offertorio rogant ut eis Spiritum sanctum mittat. In Communione effusio S. Spiritus decantatur, de  qua fidelium uniuersitas fecundatur.



CAP. XXXIu.---De sancto die Pentecostes, et officio »Spiritus Domini.«

Septem officia huius hebdomade septem donis Spiritus sancti congruunt, quem baptizati acceperunt. In officio Spiritus Domini , spiritus sapientie glorificatur, per quem scientia uocis credentibus datur; et quia hoc donum quatuor mundi partibus infunditur, ideo quater Alleluia concinitur. In oratione postulant quatenus de Spiritus sancti consolatione gaudeant. Lectio baptizatis insinuat qualiter primitiua Ecclesia genera linguarum per Spiritum sanctum acceperat , cuius ipsi filii esse meruerunt, et eumdem Spiritum sanctum acceperunt. Qui pre gaudio duo Alleluia concinunt,  quia bis Spiritum sanctum acceperunt; semel cum baptizantur, secundo cum confirmantur, sicut et Spiritus semel datus est in terra, secundo de celo. Porro Sequentia genera linguarum representat, qua Ecclesia omnibus linguis laudes Christo resonat. In Euangelio Christi dilectoribus Patris dilectio et Filii, priusquam promittitur mansio, et ut Spiritus sanctus adueniat, qui eos omnia doceat . Qui in Offertorio precantur, ut hoc in eis confirmetur; in Prefatione Spiritum sanctum cum angelis collaudant, in quem angeli prospicere desiderant . Cuius effusio in Communione decantatur, cum in se optantes iam descendere credatur.



CAP. XXXu.---De officio »Cibauit eos Dominus Ferie secunde.


In officio, Cibauit eos , spiritus intellectus denotatur, qui adeps frumenti, et mel petre, id est Christus nominatur, Christus enim granum frumenti et petra uocatur. Huius adipe sunt fideles cibati, et melle eius saturati, dum dulcedine Spiritus sancti sunt repleti. Et quia in quator plagis mundi hec gratia diffunditur, ideo quater Alleluia canitur. Qui in Oratione postulant, ut eis pacem cum fide tribuat. Lectio eos instruit qualiter gratia Spiritus sancti gentibus data sit . Unde letantes Alleluia congeminant, quia Iudei et gentiles Spiritum sanctum acceperant. Euangelium dicit quod Deus Filium suum pro eis tradiderit, in quem si  credatur, uitam eternam habeant . In Offertorio audiunt quod Spiritus sanctus de celo intenuit, et fontem baptismatis humano generi aperuit. In Communione cantatur quod a Spiritu sancto omnia doceantur.



CAP. XXXuI.---De officio Ferie tertie, »Accipite iucunditatem.«

In officio Accipite iucunditatem , Ecclesia spiritum consilii honorat, qui ei iucunditatem eterne glorie donat, et ad celestia regna uocat. Et quia per geminam dilectionem in fide Trinitatis hanc gratiam adepturi sunt. Ideo quinquies Alleluia canunt. In Oratione petunt se per Spiritum purgari, et ab omni aduersitate tueri, qui in Lectione docentur  quod dona Spiritus sancti per orationem dentur . Unde bis Alleluia concinunt, quia spiritu et mente psallunt, spiritu et mente orabunt. Euangelium eis intimat, quod eos ostiarius Spiritus sanctus per ostium Christum, ad uitam Patrem, introducat. In Offertorio eis commemoratur, quod pane angelorum reficiantur. In Communione unum cum Christo effecti a Spiritu sancto sunt clarificandi.



CAP. XXXuII.---De officio Ferie quarte, »Deus, dum egredereris.«

In officio, Deus dum egrederetur , spiritus fortitudinis magnificatur, qui sicut filios Isrel de Aegypto liberans coram eis in igne gradiebatur, ita fideles de hoc mundo eruens coram eis in igne  amoris graditur, iter per precepta faciens eis, per gratias habitans in illis. Et quia de quatuor partibus mundi ad supernam patriam euocantur, ideo quater Alleluia cantatur. In Oratione precantur, ut per Spiritum sanctum ad ueritatem Christi perducantur. Due lectiones leguntur, quia duo populi scilicet Iudei et gentiles, Spiritu sancto ad fidem colliguntur. In una Spiritus sancti effusio recitatur, in alia miracula per eum gesta commemorantur. In uno Alleluia de Iudeis conuersorum letitia exprimitur, in alio de gentibus baptizatorum exsultatio accipitur. Due quoque Lectiones leguntur, quia ordinandi ueteri et Nouo Testamento docti precipiuntur. Utrisque autem, scilicet baptizatis et ordinandis, panis uiuus in Euangelio  predicatur , quo refecti nunquam moriantur. In Offertorio Spiritum sanctum sibi mitti poscunt. In Communione pacem sibi dari audiunt.



CAP. XXXuIII.---De Feria quinta.

In officio ferie quinte Spiritus Domini , spiritus scientie exaltatur, per quem scientia spiritualium fidelibus datur. In Lectione et Euangelio in peccatis lapsi consolantur, dum signa per Spiritum sanctum patrata memorantur.



CAP. XXXIX.---De officio »Repleatur« Ferie uI.

In officio Repleatur os meum laude , spiritus pietatis glorificatur, per quem Trinitas collaudatur. Et quia in quatuor mundi plagis laudibus extollitur, ideo quater Alleluia concinitur. In oratione  Ecclesia precatur, ne ab hostibus perturbetur. In Lectione iucunditas faciei Dei ei promittitur . In Euangelio remissio peccatorum et sanitas anime predicitur . Unde in Offertorio Deum laudat et in Communione gratuita Spiritus sancti dona pronuntiat.



CAP. XL.---De officio, »Charitas Dei« in Sabbato

In officio Charitas Dei , spiritui timoris laus canitur, per quem caritas in animam introducitur. Et quia tres partes mundi, Asia, Africa, Europa, in fide Trinitatis Spiritum sanctum accipiunt, ideo ter Alleluia, concinunt. Qui in Oratione Dominum orant, ut eis Spiritum sanctum infundat.  Sex lectiones et Euangelium  septimum leguntur, quia septem dona Spiritus sancti ad memoriam reducuntur. Ideo enim septem leguntur, quia ministeria Ecclesie in septem gradibus per septem dona Spiritus sancti hac die prouehuntur. Per primam enim lectionem ostiarii, per secundam exorciste, per tertiam lectores, per quartam acolythi, per quintam subdiaconi, per sextam diaconi, per Euangelium presbyteri instruuntur, per singula Alleluia singulorum graduum laudes exprimuntur. In Offertorio autem presbyterorum preces et oblationes pro Ecclesia intelliguntur. In Communione Christi aduentus, et eternum gaudium suis ministris promittitur.



CAP. XLI.---Dominica SS. Trinitatis, »Benedicta.«

 Dominica que sequitur de Sancta Trinitate agitur, quia plus acceptum baptismum plus datum Spiritum oportet, ut fidem Trinitatis bonis operibus exerceant. Iam de reliquis uideamus.



CAP. XLII.---De capite a Septuagesima usque post Pentecosten.

Igitur per Septuagesimam illud tempus accipitur, quo populus Dei a Pharaone in Aegypto affligebatur, et significat illud tempus quo genus humanum ante Christi aduentum a diabolo in hoc mundo premebatur. Per Pascha autem illud tempus intelligitur quo filii Isrel a Pharaone per agnum liberati sunt, et significat illud tempus quo fideles a diabolo per Christum redempti sunt; per quadraginta dies a Pascha usque ad Ascensionem Domini accipiuntur  quadraginta anni, quibus filii Isrel cum gaudio et letitia ad patriam redierunt, et significat illud tempus quo fideles de Christi resurrectione leti fuerunt. Per Rogationes, cum cruces per diuersa loca portantur, illud tempus intelligitur, quando filii Isrel terram repromissionis ingressi arcam Domini per diuersa loca portauerunt, et multas urbes subuerterunt; significat illud tempus quo fideles ad ascendentem Dominum confluebant, et Ierosolymam ascendebant. Per Pentecosten, cum dona Spiritus sancti celebrantur, illud tempus accipitur, quando filii Isrel, deuictis hostibus, terram inter se diuiserunt, et significat illud tempus, quo fideles uaria dona Spiritus sancti acceperunt: Per septimanam, que sequitur, illud tempus innuitur, quando  iudices populo Dei prefuerunt, et significat illud tempus quando apostoli iudices orbis populum Dei sua presentia rexerunt. Porro Dominica, Domine, in tua misericordia, cum historia Deus omnium canitur, illud tempus ostendit, quo reges Isrel multis preliis ab hostibus uexabantur, et significat illud tempus, quando martyres a persecutoribus diuersis suppliciis afficiebantur.



CAP. XLIII.---Dominica prima a Pentecoste usque ad Aduentum Domini.

Dauid itaque rex, qui a Saul et suis seruis affligitur, de patria expulsus ad gentes ire cogitur, de suis uiribus diffidens, de Dei adiutorio presumens dicit: Domine, in tua misericordia speraui .  Cui Oratio, Deus, in te sperantium fortitudo conuenit, qui Deum fortitudinem dicit, cuius auxilium poscit. In Epistola, que Deum Filium suum ad saluandum mundum misisse testatur consolatio prophetarum demonstratur, qui Dauid de hostibus suis saluandum predixerunt, et ei regnum Isrel promiserunt. In Graduali, Ego dixi: Domine , Dauid peccatis suis persecutionem imputat. In Alleluia, Domine Deus meus, in te speraui , se ab inimicis liberari postulat. In Euangelio utriusque persona exprimitur , dum in diuite Saul, in Lazaro Dauid accipitur. Saul superbius, ut diues, purpura induebatur, splendide quotidie epulabatur: Dauid, ut Lazarus ulcerosus, sic ab hominibus eiectus, ut leprosus, per siluas egens uagabatur.  Canes Lazari ulcera lingebant, et gentiles Dauid suscipientes confouebant. Saul mortuus tanquam diues in inferno demergitur, Dauid sceptro regni potitur, post mortem Lazarus Abrahe in requie coniungitur. In Offertorio, Intende uoci orationis , Dauid pro liberatione sua poscit. In Communione, Narrabo omnia mirabilia tua , pro collatis beneficiis grates soluit.



CAP. XLIu.---Sub gratia.

Sic Christianus populus dum ab infidelibus uel hereticis uel a male Catholicis opprimitur, et de ciuitate in ciuitatem pellitur, ad Dominum clamare cognoscitur, Domine, in tua misericordia . In Oratione diuinum auxilium inuocat, ut ei et uoluntate et actione placeat. In Epistola consolatur,  cum Deus Filium suum pro saluatione illius misisse confirmatur. In Oratione misericordiam Dei implorat. In Alleluia a persequentibus liberari postulat. Euangelium per diuitem infidelem populum exprimit, per pauperem Lazarum Christianum populum innotescit. Infidelis quippe Iudaicus purpura induebatur, cum de carnis nobilitate gloriabatur. Splendide epulabatur, cum in ceremoniis per sacras Scripturas instruebatur. Gentilis autem populus purpura uestiebatur, cum de regni monarchia super ceteras gentes extollebatur. Splendide epulabatur, cum philosophicis et peticis scriptis magnificabatur. Hereticorum uero grex, quasi purpura induebatur, cum de mundanis pompis superbiens humiles aspernabatur. Splendide epulabatur, dum continuis sermonibus  secularis eloquentie pascebatur. Mali autem Catholici quasi purpura se uestiunt, cum de ornatu pretiosarum uestium superbiunt. Splendide epulantur dum deliciis, et carnis desideriis tantum operam dare conantur. Porro Christianus populus humilis, peccata sua confitens, terrena despiciens, sola celestia appetens, ut Lazarus ulcerosus abiicitur, dum a Iudeis, a gentilibus, ab hereticis, a malis Catholicis despicitur. Sed cum diues moritur, in inferno truditur, quia increduli et peruersi, qui hic in bonis dies ducunt, in puncto ad inferna descendunt; Lazarus autem moriens in sinum Abrahe ducitur, quia Christianus populus, qui hic affligitur, post gaudio et requie perfruetur. Unde in Offertorio  Deum regem inuocat; in Communione eius magnalia narrat.



CAP. XLu.---Dominica secunda post Pentecosten: »Factus est,« sub lege.

Dominica que sequitur Dauidicum regnum representare uidetur. Occiso namque Saul Dauid a gentibus euocatur, et in regni solio sublimatur. Qui exsultans dicit Factus est Dominus protector . Cui Oratio Sancti nominis congruit, que Dei gubernatione nunquam destitui suos dilectores dicit. Epistola etiam conuenit, que eum de morte ad uitam translatum dicit . De mortis namque periculo liberatus, in regnum est translatus. Unde et in Graduali, Ad Dominum, cum tribularer  se exauditum exsultat, in Alleluia,  Deus iudex  iustum Dei iudicium laudans exaltat, qui superbum Saul deiecit, et se humilem populo prefecit. Hinc Euangelium consonat, quod quemdam magnam cenam fecisse, et multos uocasse, et plurimos non uenisse commemorat . Non enim dubium est, Dauid adepto regno magnum populo instruxisse conuiuium. Qui uenire nolebant de genere Saul erant. In Offertorio, Domine, conuertere  precatur, ut ab hostibus undique eruatur. In communione, Cantabo Domino  gratias agit, qui ei tot bona tribuit.



CAP. XLuI.---Sub gratia.

Hoc totum de Christiano populo accipitur, qui a persecutoribus in martyribus oppressus ad regnum  supernum euocatur. Qui de sua ereptione gratulabundus dicit, Factus est protector Dominus. In Oratione innotescit, quod per timorem ad amorem peruenerit. Lectio dicit quod eos mundus odio habuerit, sed nunc de morte ad uitam translati sint . In Offertorio pro animabus suis orant, quas corporibus adhuc sociari non dubitant. In Communione Domino laudes soluunt, a quo bona acceperunt. Hoc officium conuenienter circa festum S. Ioannis cantatur, qui hora cene a Domino mistus, et populos Dei ad conuiuium inuitasse predicatur. Aliquando etiam circa festum Apostolorum Petri et Pauli canitur, qui de uicis et sepibus errorum gentilem populum ad conuiuium Dei conuocasse leguntur. Porro in cantu uox predicantium Deum et laudantium  exprimitur, qui eis protector fuit, de tribulatione eripuit, omnia bona tribuit. uox quoque conuersorum de errore intelligitur, quos Dominus in latitudine caritatis eduxit, animas eorum eripuit, bona celestia tribuit.



CAP. XLuII.---De sancto Ioanne Baptista.

De sancto Ioanne Baptista Responsoria sumpta sunt de prophetis, et de Euangelio, quia ipse erat finis prophetie, et initium Euangelii. In festo Apostolorum in tertio nocturno, et ad Laudes antiphone cum Alleluia canuntur, in ista autem festiuitate non cantantur, quia maior est gloria Noui Testamenti quam legis. Ioannis enim Natiuitas existit ante resurrectionem Domini: Apostolorum uero Natiuitas in celo post clarificationem Ecclesie a Spiritu sancto.  Ideo iste antiphone decorantur, ille non.



CAP. XLuIII.---De uigilia S. Ioannis Baptiste et officio eius.

In festo sancti Ioannis Baptiste, uel in precipuis festiuitatibus aguntur duo officia, in nocte unum, in initio noctis sine gloria peragitur, et uocatur uigilie. Unde et precedens dies uigilia nominatur. Aliud uero circa mediam noctem, et finitur in die, et hoc habet in tertio nocturno in antiphonis Alleluia, per unum officium recolitur legalis mos et Sabbata que in figura futurorum celebrabantur, per aliud resurrectio Domini et nostra futura festiuitas, ideo cum Alleluia peragitur, quia transit ad consortium Angelorum. Ideo autem in uigilia sanctorum  flectamus genua non dicitur, quia missa ad noctem sequentis diei pertinere uidetur, alleluia uero propter ieiunium dimittitur.



CAP. XLIX.---Dominica tertia post Pentecosten: »Respice in me;« sub lege.

Sequens Dominica de Dauid penitentia uidetur instituta. Qui post adulterium cum Bethsabee, et occisionem Urie, propheta eum increpante penitentiam egit ex corde. Qui gemebundus dicit, Respice in me, et miserere mei . Oratio deprecationem nostram pro Dominica non dicitur, que octaue Pentecostes ascribitur. Oratio autem Gregoriana, Protector in te sperantium, penitenti Dauid concordat, qui misericordiam Dei super se multiplicari flagitat, ut bona eterna non amittat.  Epistola quoque Humiliamini sub potenti manu Dei , admonitionem prophete declarat, qua regem ad penitentiam prouocat. In Graduali autem Iacta cogitatum tuum in Domino  consolatio eiusdem Prophete notatur, qua iam penitentem regem consolatur. In Alleluia, Diligam te, Domine  Dauid Deum laudat, quem refugium miserorum clamat. Hinc Euangelium consonat, quod gaudium angelis super uno peccatore penitente predicat . In Offertorio, Sperent in te omnes , et de spe uenie Dauid Deo plaudit, qui se querentes non dereliquit. In Communione, Ego clamaui , grates soluit, quod remisso peccato communionem fidelium promeruit.



CAP. L.---Sub gratia.


Per Dauid penitentem populus fidelium accipitur, qui post idololatriam, quasi post Bethsabee adulterium, et iustorum occisionem, quasi post Urie interfectionem, ad penitentiam conuertitur. Qui in Oratione non cessat deprecari misericordiam Dei super se multiplicari. Quem Epistola admonet, ut se sub manu Dei per penitentiam humiliet, diabolo resistat, qui eum deuorare tanquam leo inhiat. Hunc populum iam sollicitum monet Graduale, ut iactet in Domino cogitatum; in Alleluia laudes Deo dicit, qui refugium tribulatis existit. Hunc Euangelium ad ueniam roborat, dum angelorum super uno peccatore gaudium commemorat. In Offertorio Largitorem uenie laudat, qui in se sperantes saluat.  In Communione gratias agit, quia communionem corporis Christi percepit; Hoc etiam officium circa festum S. Ioannis Baptiste, uel apostolorum canitur, qui populum ad penitentiam prouocasse leguntur.



CAP. LI.---Dominica quarta post Pentecosten: »Dominus illuminatio mea,« sub lege.

Dominica huic proxima afflictionem Dauid nobis insinuat, qua eum filius suus Absalon iudicio Dei, post peccatum Urie affligebat. Qui expulsus de regno confidit in Domino, sic dicens: Dominus illuminatio mea, et salus mea, quem timebo? Dominus protector uite mee, a quo trepidabo?  De uictoria autem, Qui tribulant me inimici ipsi infirmati sunt, et ceciderunt. Si consistant aduersum  me castra, non timebit cor meum . Cui Oratio, Da, quesumus, Domine, congruit, qui mundi cursum sibi pacifice dirigi poscit; huic rei bene Epistola concordat, que passionem huius temporis ad futuram gloriam non condignam pronuntiat . Porro in Graduali, Propitius esto, Domine , et in uersu, Adiuua nos, Deus salutaris noster , uox contra Absalon preliantium accipitur. In Alleluia, Domine, in uirtute tua letabitur rex , uox eorumdem de uictoria exsultantium intelligitur. Ab hoc Euangelium non discrepat, quod eadem mensura remetiendum  indicat. Nam Dauid luit quod male commisit, et Absalon iuste recepit quod impie promeruit. In Offertorio, Illumina oculos meos . Oratio Dauid exprimit, interim dum bellum geritur; qui orat ne in morte obdormiat, ne inimicus ei preualens gaudeat. In Communione Dominus firmamentum , Deum pro uictoria laudat, quem firmamentum, et adiutorem suum uocat.



CAP. LII.---Sub gratia.

Dauid post peccatum afflictus est, Christianus populus post idololatriam ab infidelibus oppressus. Qui mundi aduersa calcat, de spe promissa celestium exsultat dicens; Dominus illuminatio mea et salus mea, quem timebo?  In Oratione postulat, ut ei Dominus cursum mundi pacifice dirigat.  Qui ordo predicatorum in Epistola penas temporales alleuiat, dum non condignas passiones huius temporis ad futuram gloriam intimat . Porro oppressi auxilium Dei in Graduali inuocant, in Alleluia pro uictoria de malis tripudiant. Per regem enim Christianus rex existit, qui mores et actus per uirtutum sceptra regit. Euangelium mensuram bonam his promittit, quos mundus aduersis pro Deo afficit. In Offertorio Christianus populus orat, ne inimicus, scilicet diabolus de eius morte gaudeat. In Communione Deo plaudit qui ei adiutor exstitit.



CAP. LIII.---Dominica quinta post Pentecosten: »Exaudi, Domine,« sub lege.

Post flagella populus ad Dauid confluit, eumque cum magno tripudio regno restituit. Insuper filio  eius regnum a Domino pollicetur, de quibus officium huius Dominice institutum uidetur. Dauid namque pro statu regni sic orat, Exaudi, Domine, uocem meam . Oratio, Deus, qui diligentibus te bona inuisibilia preparasti, ei conuenit, qui promissiones Dei consequi petit, quas filio suo de regno promisit. Epistola quoque ei congruit, quia malum pro malo non reddidit, ideo benedictionem hereditate possedit. Graduale, Protector noster, Oratio est Dauid pro populo, Alleluia uero, In te, Domine speraui, representat preces laudum pro semetipso. Euangelium huic rei consonat, quod turbas ad Iesum irruisse, et discipulos multitudinem piscium cepisse narrat  , quia turbe ad Dauid confluxerunt, et amici eius plurimos undique ad  eum traxerunt. Qui in Offertorio, Benedicam Domino, gratias pro exhibitis bene agit, qui ei intellectum tribuit. In Communione, Unam petii a Domino , pro edificatione templi petit, quam postmodum Salomon compleuit .



CAP. LIu.---Sub gratia.

Populus quoque Christianus quondam post afflictionem persecutorum tranquillitati redditur, et ei pax eterne uite pro solatio promittitur. Qui in Introitu: Exaudi, Domine, uocem meam , pro presenti Ecclesie statu orat. In Oratione autem pro futura promissione, que omne desiderium  superat, rogat. Epistola omnes unanimes in orationes hortatur, ut benedictionem hereditate mereantur, dicens, oculos Domini esse super iustos, et aures eius in preces eorum . Euangelium quod turbas ad Dominum cucurrisse, et discipulos multos pisces cepisse commemorat , turbas gentilium ad Ecclesiam confluxisse, et predicatores de gurgite erroris plurimos rete fidei extraxisse insinuat. In Offertorio Deum benedicit, qui ei intellectum de eternis tribuit. In Communione unam rem postulat, ut in domo Domini in eternum maneat. Hec Dominica aliquando infra octauam sancti Petri euenit, unde et eius mentio in Euangelio fit. Sepius tamen circa festum sancti Iacobi occurrit, cuius etiam Euangelium in piscatione  meminit, quia nimirum hi piscatores homines errore fluctiuagos sagena predicationis extraxerunt, et ad portum eterne uite perduxerunt.



CAP. Lu.---Dominica sexta post Pentecosten: »Dominus fortitudo,« sub lege.

Presens Dominica inde instituitur, quod Salomon a Dauide precepto Domini rex constituitur. Dauid namque morti appropinquans, deuictis hostibus, Deo gratias agit, dum Dominum fortitudinem plebis sue dicit. De filio quoque grates soluit, dum eum protectorem salutis Christi sui, id est Salomonis nuntiauit. Deinde subiectum populum Deo commendat: Saluum fac populum tuum, Domine, et benedic hereditati tue . Huic rei Oratio Deus uirtutum concordat, in qua Deum poscit  ut in filio suo bona ac nutrita custodiat; per Epistolam Nathan prophete et Sadoc pontificis admonitio denotatur, qua Salomonem per unctionem renouatum in nouitate uite ambulare exhortantur . In Graduale, Conuertere, Domine , illorum benedictio super regem, atque oratio super populum intelligitur. In Alleluia uero: Omnes gentes , plausus populi de unctione regis accipitur. Per Euangelium nobis admonitio Dauid innuitur, qua filium suum moriens alloquitur, per quam eum ab homicidio et ira uetat, et ante oblatum sacrificium in se peccantibus dimittat. Porro Salomon in Offertorio Deum rogat, ut gressus suos in semitis suis perficiat. In Communione: Circuibo et immolabo Deo  uouet, quod domum  nomini eius edificet.



CAP. LuI.---Sub gratia.

Sicut Salomon a patre rex constituitur, ita Constantinus a papa princeps pacis Christiano populo preficitur, unde Ecclesia exsultans canit: Dominus fortitudo plebis sue . In Oratione Domino supplicat, ut ei religionis augmentum tribuat, et bona in eo nutriat. Epistola predicationem Siluester papa nobis declarat, que imperatorem Christo consepultum in baptismate nuntiat, et ut per chrismatis unctionem renatus in nouitate uite ambulet, postulat . In Graduali eius oratio super populum exprimitur; per Alleluia plausus Christiani populi de conuersione regis intelligitur;  per Euangelium, doctrina sacerdotum innuitur. Constantinus in Christiana religione instruitur, quem docet homicidium et iram declinare, et sacrificium offerentem proximis commissa relaxare. In offertorio ipse rex orat, ut Deus gressus suos in semitis suis perficiat. In Communione Deo uouet quod postmodum deuotus complet, scilicet ut domum nomini Domini construat, quia Ecclesiam Dei domum per eum erectam et ornatam constat.



CAP. LuII.---Dominica septima post Pentecosten: »Omnes gentes,« sub lege.

In mense Augusti dum historia: In principio Deus creauit , pacificum Salomonis regnum nobis representatur, decus regno presens Dominica inofficiatur. Populus namque, qui sub Dauid bellis  sudauit, sub Salomone bellis undique sopitis in laudes Dei his uerbis exsultans, prorumpit: Omnes gentes, plaudite manibus; subiecit populos nobis . Quibus Oratio: Deus, cuius prouidentia congruit, a quibus Deus cuncta noxia submouit, et omnia profutura concessit. Epistola doctrinam prophetarum insinuat, qui populum Deo in iustitia seruire suadebant. Graduale autem: uenite, filii , Salomonis nobis monita innuit, qui subiectos ad obseruantiam legis instruit. Quibus premium a Deo spondet dicens: Accedite ad eum et illuminamini . In Alleluia: Magnus Dominus , Deo laudes dicit, qui eum laudabilem in Ierusalem fecit. Aliqui cantant Alleluia: Eripe me de inimicis meis ,  quod ei bene conuenit, quia eum Deus ab omnibus inimicis eripuit. Euangelium ab hac re non discrepat, quod septem panibus quatuor millia hominum per Dominum satiata narrat , quia uidelicet Salomon, qui typum Domini gessit, septem donis Spiritus sancti repletus quatuor partes mundi uerbo Dei satiauit. Offertorium: Sicut in holocaustis arietum  sacrificium Salomonis demonstrat, quod Domino in Gabaon offerebat. Communio: Inclina aurem tuam  orationem regis exprimit, qua sapientiam a Deo petiit et continuo accepit.



CAP. LuIII.---Sub gratia.

Salomon insignitur sceptro, et Constantinus corona  regni redimitur. Populus sub Salomone pacem habuit, et Ecclesia sub Constantino pace floruit. Unde letabunda canit: Omnes gentes, plaudite manibus, Subiecit populos nobis. In Oratione postulat, ut Deus noxia cuncta submoueat. Per Epistolam instantia predicatorum eam incitat, ut sic Domino in uirtutibus seruire studeat, quemadmodum prius demonibus in immunditia seruierat . Graduale: uenite, filiis, uerba Constantini nobis indicat, quibus populos orbis ad Christianam religionem inuitat. In Alleluia: Magnus Dominus Deum laudat, quem in ciuitate Ecclesie laudabilem fecerat, uel Alleluia: Eripe me, Domine, de inimicis meis, ei bene conuenit, quia eum Deus ab hostibus in bello per uexillum sancte crucis ubique protexit.  Euangelium quatuor millia hominum septem panibus satiata memorat, quia quatuor partes mundi donis Spiritus sancti illo tempore abunde Christus repleuerat. Offertorium sacrificium Constantini exprimit, quo seipsum Deo obtulit, et Christi cultum instituit, uel sacrificium laudis Ecclesie innuit, quod pro religioso principe Deo obtulit. uerba enim eiusdem Azarias cum sociis suis in fornace recitauit, et angelus Domini de incendio eos liberauit. Ita Ecclesiam, quam nuper persecutio afflixerat, Constantinus de angustia liberabat. Communio orationem Constantini nobis innotescit, qua pro statu Ecclesie poscit.



CAP. LIX.---Dominica octaua post Pentecosten: »Suscepimus,« sub lege.

 Presens Dominica de famoso templo inofficiatur, quod a Salomone Ierosolymis tertio ordine edificatur. Hoc auro et gemmis ornauit et cultum Dei per ministeria sacerdotum celebrem in eo ordinauit. Quorum laus hic representatur, dum sic Domino cantatur: Suscepimus, Deus, misericordiam tuam . Quibus Oratio: Largire, quesumus, Domine, consonat, in qua, ut recta cogitent et agant orant. Epistola eis conuenit, in qua filii Dei et heredes regni eius dicuntur, qui spiritu Dei aguntur . Graduale: Esto mihi in Deum  quod locum illum domum refugii uocat. Alleluia autem: Te decet hymnus, Deus , hoc nominatim et manifeste clamat quod hymnum in Sion, et uotum in Ierusalem reddi Deo pronuntiat.  Et in uersu Replebimur , templum Dei sanctum nominat. Notandum autem quod pene ubicunque Ierusalem scribitur, longa neuma ponitur, quia per hoc iubilatio in celesti Ierusalem exprimitur; ubi uero Alleluia uersu insignitur, ibi gemina letitia notatur. Euangelium quoque congruit, quod non omnes regnum celorum intrare, qui Deum in templo nomine tenus tantum inuocant, dicit. Offertorium autem Populum humilem saluandum promittit , Communio, Gustate  communionem sacerdotum indicat, quam sub lege de panibus propositionis sumebant.



CAP. LX.---Sub gratia.

Salomon primus Domino templum Ierosolymis  fecit, et Constantinus primus imperatorum Ecclesiam Rome in honorem Apostolorum Petri et Pauli construxit atque Helena mater eius templum Domino Ierosolymis instituit. Idemque princeps plurimas Ecclesias edificauit, quas magna dote magnisque muneribus dotauit, ministerio clericorum decorauit: a Constantino quoque domus Domino fundatur, dum eius iussu celebris Nicena synodus congregatur, in qua ecclesia domus Dei magnifice edificatur, dum destructis heresibus fides roboratur. Domus tripartitur, quia Ecclesia in fide Trinitatis, in doctores, in continentes, in coniugatos diuiditur, auro et gemmis ornatur, dum sacra Scriptura et sanctis uiris illustratur. Postquam ergo Constantinus Ecclesiam in hac synodo pacificauit, sancta synodus letabunda  exclamat: Suscepimus, Deus, misericordiam tuam . In oratione hunc spiritum petunt, quo recta cogitare et agere possint. In Epistola hec synodus docet, quod qui spiritu Dei aguntur, filii Dei et regni eius heredes noscuntur . In Graduali Deum protectorem inuocat. In Alleluia, Deo hymnum pro pace Ecclesie iubilat. Euangelium maxime huic rei concordat, quod hereticos falsos, prophetas et lupos rapaces nominat , quos hec synodus ab ouibus Christi segregat. In Offertorio populum humilem saluandum pronuntiat. In communione fideles ad communionem corporis Christi instigat. Hoc officium frequenter circa festum sancte Marie occurrit, que templum Dei fuit, in quo templo Ecclesia misericordiam Dei suscepit.



CAP. LXI---Dominica nona post Pentecosten: »Ecce Deus,« sub lege.


Post septimum annum templum Salomonis dedicatur, ideo post septimum diem hec Dominica de eadem re inofficiari notatur. In hac dedicatione rex cum populo munera Deo obtulit, et arcam testamenti hymnis et laudibus templo consecrato intulit. Qui Deum suis uotis fauisse exsultans dicit: Ecce Deus adiuuat me , cui Oratio, Pateant aures, bene conuenit, qui Deum in templo penitentibus desiderata concedi petiit. Epistola exhortationem regis nobis insinuare uidetur, qua populum monuit ne partes illorum imitarentur, qui idololatre, fornicatores, murmuratores exstiterunt, et idcirco multa  millia ex eis reproba morte perierunt. Salomone oranter maiestas Domini in templo apparuit, quam populus adorans laudauit. Hanc laudem, Graduale: Domine, Dominus noster exprimit ; Alleluia, Attendite, popule meus, legem , ipsius Dei allocutionem ad populum depromit. Euangelium bene concordat, quod singulos debitores ad uillicum uenisse, et debita domini sui scripsisse narrat  quia singuli uotorum professores ad Salomonem conuenerunt, et uota sua Deo obtulerunt. In Offertorio: Iustitie Domini  Salomon populum ad iustitiam legis cohortatur. In Communione: Primum querite eis bona a Deo pollicentur.



CAP. LXII.---Sub gratia.


Per septiformem Spiritum fide corroborata in Nicena Synodo tota Ecclesia repletur gaudio; rex ouans cum populo mundus induitur nouo tripudio. Unde Ecclesia letabunda canit: Ecce Deus adiuuat me . In Oratione postulat, ut ea Deum roget, que ei placeant. In Epistola sollicitudo doctorum nobis insinuat, qui populum ab idololatria a fornicatione, a murmuratione dehortantur . In Graduale laudatio populorum, In Alleluia hilaris predicatio doctorum demonstrantur. In Euangelio debita Domini per uillicum descripta referuntur , et per Constantinum iura ecclesiastica statuta traduntur. In offertorio populum humilem ad iustitiam Dei prouocat in Communione regnum  Dei eos querere rogat, et sic eis omnia a Deo dari confirmat.



CAP. LXIII.---Dominica decima post Pentecosten: »Dum clamarem,« sub lege.

Dominica, que sequitur, de oratione Salomonis et apparitione Domini instituitur. Dedicato namque templo Dominus Salomoni apparuit, se templum consecrasse et eius preces pro omnibus, que orauit, exaudisse innotuit, et si legem eius cum populo custodiat, ipse quoque templum cum populo ab hostibus muniat. Si autem legem eius abiiciant, ipse etiam templum hoc cum populo destruat. Unde Salomon se exauditum exsultans dicit: Cum clamarem ad Dominum , Cui Oratio Deus, qui omnipotentiam tuam conuenit, que ad diuina promissa  currentes celestium bonorum consortes fieri dicit. In templo Salomonis ministeria diuina per Leuitas distribuit, sicut ei Deus per prophetam precepit. Hac Epistola diuisiones ministrationum innotescit, dum alii sapientiam, alii scientiam, alii genera linguarum, alii interpretationem sermonum datam describit . Graduale, Custodi me, Domine , orationem Salomonis insinuat, qua pro custodia templi orat. Alleluia uero: Exsultate Deo  indicat quo modo populum uel sacerdotes iubilare Deo instigat. In Euangelio expresse promissio Dei ad Salomonem notatur, ut ingressus in templo dixisse legitur: Domus mea domus orationis . Comminatio autem eius in eo loco ubi dicit: Inimici tui ad terram prosternent te,  et non relinquent in te lapidem super lapidem . In Offertorio: Ad te, Domine  se totum Salomon Deo commendat. In Communione: Acceptabis sacrificium  uota iterat.



CAP. LXIu.---Sub gratia.

Sic fide in Nicena synodo roborata gloria Domini in Ecclesia apparuit, dum multa signa per suos exercuit. Unde Ecclesia pro sui glorificatione, et pro hereticorum eiectione exsultans canit: Cum clamarem ad Dominum . In Oratione, exorat, ut celestium bonorum consors fiat. In Epistola autem distinguuntur, per quos mira gesta leguntur . Alii quippe sermone sapientie prediti fuerunt, sicut Flauianus Antiochenus episcopus, et Diodorus  episcopus, qui primitus choros alternatim psallere instituerunt, et alii quamplures qui multis libris hereticis restiterunt. Alii sermone inclyti exstirerunt, sicut Athanasius Alexandrinus episcopus, qui fidem catholicam in Quicunque uult exposuit, et Eusebius Cesariensis episcopus, qui historiam Ecclesiasticam, et Basilius Cappadocensis episcopus, et Gregorius Nazianzenus, et Ioannes Chrysostomus Constantinopolitanus episcopus, et alii plurimi, qui eloquentia illo tempore Ecclesiam illustrauerunt. Alii fide splendebant, sicut Constantinus imperator, qui tunc fidem percepit, et alii multi, qui tunc fidem  scriptis et dictis defendebant. Alii gratia sanitatum fulserunt, sicut Antonius, et alii Aegyptii patres, qui multas sanitates in populo fecerunt. Alii operatione uirtutum resplenduerunt, sicut Martinus Turonensis episcopus, et Nicolaus Myrensis episcopus, et Epiphanius Cyprensis episcopus, et alii plerique, qui multis uirtutibus mundum decorauerunt. Alii prophetiam, ut Ioannes eremita habebant. Alii discretione spirituum, ut Macarius, radiabant. Alii genera linguarum acceperant, sicut Effrem, et Hieronymus, et alii plurimi, qui Hebrea, Greca et Latina lingua multa disserebant. Alii interpretatione sermonum rutilabant, sicut idem Hieronymus presbyter, et Ambrosius Mediolanensis episcopus, et Augustinus Hipponensis episcopus, qui sacras Scripturas  interpretantes exponebant. Que dona in se custodiri Ecclesia in Graduali postulat, in Alleluia pro donis Deo iubilat. In Euangelio  Dominus templum Ecclesie ingredi, et ementes et uendentes spiritualia eiicere dicitur, et domum suam domum orationis uocasse , eamque destruendam cum fletu predixisse fertur . Quod partim sub Iuliano contigit, partim sub Antichristo futurum erit. Sub Iuliano  namque est ad terram prostrata, qui a gentibus est conculcata. Sub Antichristo lapis super lapidem non relinquetur, cum electi ab inuicem dispergentur. In Offertorio Ecclesia se totam Deo commendat. In Communione sacrificium laudis Deo immolat. Notandum quod et Euangelium hic legitur, in quo destructio Hierosolymorum  predicitur, quia in hoc mense et prius a Nabuchodonosor et postmodum a Romanis in eodem mense facta legitur.



CAP. LXu.---Dominica undecima post Pentecosten »Deus in loco,« sub lege.

Regina Saba Hierosolymam properat, Salomonem et templum eius uidere desiderat, aurum et gemmas obtulit, unde hec Dominica inofficiari promeruit. uiso autem templo eius in laudem Dei erupit. Unde Ecclesia sub figura eius sic canit, Deus, in loco sancto suo . Cui Oratio, Deus, qui abundantia pietatis tue, conuenit, in qua petit ut Deus det quod oratio petere non presumit. Epistola ei congruit, quia audita sapientia Salomonis seipsam  despicit; dicit, gratia Dei sum id quod sum . Graduale laudem eius exprimit in quo dicit quod cor eius in Domino sperauit, et ex uoluntate ei confiteri uelit. In Alleluia, Domine, Deus salutis mee , mente Deo iubilat, quem salutem nominat. Duo homines, qui templum intrabant , Salomon et regina erant. Ille de operibus suis gloriabatur; illa humiliter, ut Publicanus Deum deprecabatur. In Offertorio, Exaltabo te, Domine , laus eius denotatur, qua se a Domino susceptam gratulantur. Communio, Honora Dominum de tua substantia , munera  regine innuit, que Domino obtulit, et iustificata in domum suam descendit.



CAP. LXuI.---Sub gratia.

Salomon Ierusalem templo inaurato innouat, quam regina de ultimis finibus uidere uenerat, et Constantinus Christianam religionem per egregiam Constantinopolitanam ciuitatem auxerat, quam Ecclesia undique confluens uisitare desiderat. Regina aurum et gemmas attulit, et Ecclesia sapientia ut auro fulgidos, et uirtutibus ut gemmis splendidos, protulit. Unde uero Salomoni, id est Christo de eius templo letabunda psallit, Deus, in loco sancto suo . Oratio euangelico Publicano bene conuenit, qui petit ut Deus dimittat, que conscientia metuit, et adiiciat quod oratio non presumit. Cui  Epistola concordat, in qua se minimam clamat. In Graduali non coacte, sed ex uoluntate ei confiteri prenuntiat . In Alleluia Deum salutis sue laudat. In Phariseo Euangelii  superbus grex hereticorum; in Publicano accipitur humilis populus Catholicorum. In Offertorio laudes Ecclesia Deo soluit, qui eam ad se uenientem suscepit. Communio eam hortatur, ut bona sua cum membris Christi partiatur, et sic iustificata ad patriam paradisi reuertatur. In hac enim Communione gratia Deo agitur, quia tunc frumentum et uinum colligitur.



CAP. LXuII.---Dominica duodecima »Deus, in adiutorium,« sub lege.

Salomone mortuo regnum diuiditur, ideo et mensis  September in historiis partitur. Prior pars eius in una historia solidatur, sequens in diuersas mutatur, quia et regnum Iuda in una familia Dauid stabilitur, regnum autem Isrel a pluribus inuaditur. Unde et historia de his qui gentibus intermisti erant, ut Iob, Tobias, Iudith, Esther legitur, quia post mortem Salomonis reges cum populo, derelicto cultu Dei, cultui gentium admiscebantur. Quod Elias propheta prohibuit, cuius uita huic Dominice officium indidit. Dum enim animam eius auferre quererent, in solitudinem fugit, et sic preces ad Dominum fudit, Deus, in adiutorium meum . Cui Oratio, Omnipotens et misericors Deus competit, que Deo digne et laudabiliter a suis seruiri astruit, dum rebellibus celum tribus annis et sex  mensibus precibus clausit . Epistola ei congruit, que dicit, Littera occidit, spiritus autem uiuificat , quia Iudei querebant eum occidere. Deus, qui spiritus est uiuificans. In Graduali, Benedicam Dominum in omni tempore benedicit . In Alleluia, Domine, refugium  ad Deum laudans confugit. Euangelium ei consonat, quod mutum et surdum a Domino curatum narrat , quia Elias Iudaicum populum in lege Dei surdum, et a laude Dei mutum in cultum Dei reuocat. Offertorium, Precatus est Moyses , orationem Elie exprimit, qua  iram Dei a populo, sicut Moyses amouit. Communio De fructu operum tuorum, laudem populi innuit, quia data pluuia de fructibus terre laudes Deo soluit.



CAP. LXuIII.---Sub gratia.

Constantino quoque mortuo Ecclesia ab hereticis scinditur, et in partes diuiditur. Una pars in catholica fide roboratur, altera in multa schismata permutatur. Quia ergo turba hereticorum uerum Dei cultum deserens populum catholicum uere religionis cultorem, uelut Iesabel Eliam impugnat, ideo sic ad Dominum clamat, Deus in adiutorium meum intende . Qui in Oratione supplicat, ut ad promissiones Dei sine offensione, sicut heres currat. Epistola persecutionem eius depromit, ubi  dicit, littera occidit, spiritus autem uiuificat ; heretici enim Catholicos occidebant, quorum Deus animas uiuificabat. Et quia catholicus populus in omnibus uicit, ideo in Graduali, Dominum in omni tempore benedicit. In Alleluia, Deum refugium suum dicit. In Euangelio  surdus et mutus hereticorum grex accipitur, qui ueram fidem audire et catholicam religionem confiteri per Catholicos cogitur, pro quo Ecclesia in Offertorio precatur, ne ei irascatur. In Communione Catholici Deo grates soluunt pro bonis que de conuersis abunde fluunt.



CAP. LXIX.---Item de eadem Dominica.

Hoc officium ideo nunc agitur, quia in hac septimana obitus Moysi legitur. Ideo etiam historia Iob  nunc legitur, quia Iob et Moyses  contemporanei inueniuntur. Et quia populus inter hostes constitutus auxilio Moysi destituitur, sic ad Dominum clamare intelligitur, Deus, in adiutorium meum. Qui in Oratione postulat, ut ad promissa Dei, scilicet ad terram repromissionis, sine offensione hostium currat. Epistola specialiter ad Moysen spectat in eo loco, ita ut non possent filii Isrel intendere in faciem Moysi propter gloriam uultus eius . Populus pro Moyse, Iosue ducem recepit , ideo in Graduali, Dominum benedicit. In Alleluia, Deum refugium sibi factum astruit. In Euangelio , idem populus describitur, qui in lege Domini surdus et mutus dicitur, pro quo Moyses in officio precatur, ut ab eo furor Dei auertatur. Communio,  De fructu operum tuorum , laudem populi innotescit, quam in terra possessa de fructibus soluit, ubi abundantiam panis, uini et olei habuit. In hac etiam Communione laus ab Ecclesia Deo soluitur, qui hoc tempore fructus panis, uini et olei colligitur.



CAP. LXX.---Dominica tredecima »Respice, Domine,« sub lege.

Hec Dominica incitauit officium ab Eliseo propheta. Samaria namque ab hostibus obsessa fame, et angustia erat oppressa. Sed meritis Elisei multitudo hostium fugatur, ciuitas a periculo liberatur  . Qui in obsidione Deum sic inuocat, Respice, Domine, in testamentum tuum . In Oratione postulat, ut populus precepta Dei diligat, quomodo eum a periculo eripiat. Per Epistolam insinuatur, quid hec propter transgressionem legis patiatur, dicit enim, Lex propter transgressionem posita est . In Graduali Respice, Domine , Deum inuocat, cum eum rex decollari iusserat, quia mulier filium suum ob famem comederat. In Alleluia, uenite, exsultemus Domino , Deum laudare monet, qui eis in Christiano omnem abundantiam daturus foret, huius faciem in confessione preuenirent qui eos ab hostibus eriperet. In Euangelio homo in latrones incidisse, et a Samaritano legitur curatus  fuisse , quia uidelicet populus Isrel in latrones incidit, dum eum populus gentilis  obsedit, de quibus alios spoliauerunt, alios uulneratos semiuiuos reliquerunt. Quem Samaritanus scilicet Eliseus curauit, dum eum a periculo precibus liberauit. In Offertorio, In te speraui, Domine , Deum pro liberatione populi glorificat. In Communione, Panem de celo , pro abundantia collata ei gratificat.



CAP. LXXI.---Sub gratia.

Sic Ecclesia a Iuliano impugnatur, fame et flagris anxiatur. Que ad Deum sic clamat: Respice, Domine, in testamentum tuum . In Oratione fidei, spei et caritatis augmentum poscit, quo promissa Dei consequi possit. Quam promissionem  Epistola indicat, que Abrahe Christum promissum nuntiat . In Graduali iterum Ecclesia Dei auxilium inuocat, quia persecutionem se ei Iulianus, post bellum illaturus predicat. In Alleluia populum conuocat, Deo laudes iubilat, qui eam perempto tyranno a periculis eripuit. Euangelium bene consonat, quod hominem latrones, uulnerarint et a Samaritano curatum narrat , quia Christianus populus in latrones incidit, dum a persecutoribus multa crudelia pertulit, scilicet despoliatur, uulneratur, uariis modis cruciatur. Quem uerus Samaritanus ad stabulum duxit, dum eum Christus ad gaudia paradisi perduxit. In Offertorio, pro tyranni occisione, et sui ereptione gratias agit.  In Communione pro collatis beneficiis laudes concinit.



CAP. LXXII.---Dominica decima quarta post Pentecosten »Protector noster,« sub lege.

Sequens Dominica instituitur a rege Ezechia qui dum usque ad mortem egrotauit, sic ad Dominum orauit, Protector noster, aspice, Deus. Unde In Oratione, Custodi, Domine, dicitur, quia sine te labitur humana mortalitas . Cui Isaias propheta predixit mortis euasione Christi incarnationem, omnia Ecclesie mysteria et futura sanctorum premia; que prophetia notatur in Epistola, sicut est ibi, Fructus autem spiritus est caritas,  gaudium, pax , etc. Recepta sanitate, rex ad templum ascendit, Deo gratias retulit, quas laudes, Graduale, Bonum est confiteri Domino , et Alleluia, Quoniam Deus magnus , exprimit. Euangelium ei consonat, quod decem leprosis mundatis unum rediisse, et gratias retulisse commemorat , quia Dominus cum multa beneficia regibus Isrel, et Iuda contulerit, solus Ezechias pro acceptis beneficiis, debitas grates retulit. Offertorium, bene conuenit, ubi Dominus angelum suum misit , qui plusquam octoginta millia de hostibus occidit, et regem populumque Deum timentes a periculis eripuit, Communio, Panis, quem ego dabo , oraculum Isaie innuit, quo Christum pro humana salutatione  uenturum precinit.



CAP. LXXIII.---Sub gratia.

Hoc Ecclesia sub typo Theodosii Maioris canit, qui defensor Ecclesie exstitit, per quem Dominus Ecclesiam ab hereticis protexit, sicut per Ezechiam Ierusalem ab hostibus muniuit. Oratio uero representat eius uerba; Custodi, Domine, Ecclesiam tuam propitiatione perpetua. Epistola, que uitia et uirtutes replicat , synodum eius tempore collectam insinuat, in qua uitia reprobantur, uirtutes sequende affirmantur. Graduale et Alleluia laudem regis depromit, quam pro concordia Ecclesia soluit. Euangelium bene concordat, quod unum de leprosis gratias egisse narrat , quia solum eum de hereticis regibus in catholica fide Deum  laudasse constat. Unde sicut in Offertorio dicitur, Angelus Domini , se immisit, et eum de omnibus malis eripuit. Communio innuit quia post penitentiam ab Ambrosio ei indictam, panem Christi et communionem Ecclesie meruit.



CAP. LXXIu.---Item de eadem Dominica.

Ideo hec Dominica nunc cantatur, cum historia Tobie recitatur, quia Dominus angelum suum misit, qui Tobiam a cecitate, filium a pisce, Saram a demonio eripuit. Offertorium quoque, Immittet angelus Domini , ad festum S. Michelis respicit, quod tunc temporis sepius occurrit. Idcirco in hac septimana clerici ordinantur, quia ab Isaia septem dona Spiritus sancti prenominantur,  a cuius prophetia hec Dominica inofficiatur. Ideo autem in Septembri fit ordinatio, quia secundum legem in hoc mense fiebat Tabernaculorum celebratio. Ordinati enim sunt Ecclesie ministri Dei scilicet tabernaculi. Ideo uero fit in tertia hebdomada, quia in tertio tempore ab apostolis est instituta.



CAP. LXXu.---De Quatuor Temporibus.

Quarta etate leuite a Dauid et Salomone in ministeria templi Dei, scilicet Ecclesie eliguntur. Illis ex lege precipitur; istis a Spiritu sancto dicitur, Exsultate Dei, adiutori nostro . Due lectiones leguntur, quia ordinandi in ministros et  sacerdotes distinguuntur, et hi duas leges scire, et duo precepta caritatis implere precipiuntur. Una Lectio Septembri conuenit, que comprehendere oratorem, messorem, et calcatorem uue mittentem semen dicit. Alia ordinandis congruit, que Esdram populum docuisse astruit, qui Dominum sic laudat, Quis sicut Dominus? . Euangelium ieiunio consonat: Quod genus demoniorum in nullo nisi in oratione, et ieiunio exire predicat. In Offertorio electus clerus dicit, Meditabor in mandatis tuis . In Communione, Comedite pinguia , populum hortantur ad gaudia.



CAP. LXXuI.---De Feria sexta.

Feria sexta penitentiam ordinandorum representat,  quibus Spiritus sanctus clamat. Letetur cor querentium Dominum. . Qui in Oratione orant, ut Deo corpore et mente placeant. Lectio ad conuersationem eos instruit, et ueniam promittit . Qui in Graduali Deum sic inuocant: Conuertere, Domine, aliquantulum . In Euangelio consolantur, ubi penitenti mulieri peccata dimissa narrantur . Qui repleti gaudio clamant in Offertorio, Benedic, anima mea, Domino . In Communione rogant, ut Deus opprobrium peccatorum ab eis auferat.



CAP. LXXuII.---De Sabbato.

In Sabbato ordinandi ad gratiam uocantur, quibus sic clamatur: uenite, adoremus Deum , Quatuor Lectiones leguntur quia ordinandi in quatuor scilicet, in acolythos, in subdiaconos, in diaconos, in presbyteros distinguuntur per Lectionem illorum doctrina, per Graduale significatur eorum uita. Deinde Lectio Danielis de tribus pueris legitur, qui in fornace probabantur ; quia ministri Ecclesie in camino tribulationis examinantur; Hymnus Benedictus es, Domine , sequitur, quia eis Deum in omni tempore benedicere precipitur. Deinde Epistola de primo et secundo tabernaculo recitatur , quia si nunc in tabernaculo Ecclesie digne seruiunt, in celesti tabernaculo sacerdotes Agni erunt, de qua promissione Tractum iubilant: Laudate Dominum . Euangelium eos monet, ne doctrina  illorum sit sterilis, ut arbor infructuosa, nec uita eorum terrenis dedita, ut mulier incuruata ; qui auxilium Dei in Offertorio implorant, Domine Deus salutis mee . In Communione, mense septimo, per septiformem Spiritum in tabernaculum Dei, scilicet Ecclesiam Dei, septem gradibus introducti admonentur; cuius festa ut celebrent docentur.



CAP. LXXuIII.---Dominica decima quinta, »Inclina:« sub lege.

Hec Dominica accipit officium de rege Iosia, cui Ieremias propheta predixit Hierosolyme destructionem, populi in Babylonem captiuitatem. Qui pertimuit, et populum congregans legem Dei  neglectam custodiri instituit. Cuius inuocationem Introitus misse innuit: Inclina, Domine, aurem tuam ad me, letifica animam serui tui : cui Oratio, Ecclesiam tuam, Domine, concordat, quam ut Deus mundet, muniat, rogat: Epistola nobis insinuat qualiter legem Dei obseruari preceperat. Bonum, inquit, facientes non deficiamus, ergo operemur bonum . Item exercitatio eius in Graduali, Bonum est confidere in Domino . Alleluia, Domine, exaudi  orationem eius exprimit. Alii cantant Alleluia, Confitemini Domino, et inuocate nomen , quod iterum ei conuenit, ubi populum ad laudem Dei inuitauit. Alii cantant Alleluia, Paratum cor meum : quod ei bene congruit,  qui cor suum ad precepta Dei preparauit. Euangelium eius pactum innuit, quod cum populo de obseruatione legis pepigit. Non potestis, inquit, Deo seruire et mammone, Querite regnum Dei . In Offertorio, Exspectans exspectaui Dominum , Deum laudauit, quando ingens Pascha cum populo celebrauit. In Communione, Qui manducat carnem meam , consolatio Dei notatur, qua eum per prophetas consolabatur.



CAP. LXXIX.---Sub gratia.

Hec Ecclesia sub typo Theodosii Iunioris celebrat, qui eam pace et concordia confederauerat. Iosias namque obseruantiam legis ab antecessoribus suis neglectam imo abiectam restaurat, et  Theodosius Ecclesiam a tyrannis et hereticis grauiter uexatam pace et Christi laude glorificat. Qui sic pro se Deum inuocat: Inclina, Domine, aurem tuam ad me . In Oratione uero supplicat, ut Deus Ecclesiam mundet, et muniat. Per Epistolam eius exhortatio indicatur, qua sacerdotes ad concordiam adhortatur. Non simus, inquit, concupiscentes malorum, inuicem prouocantes, inuidentes . In Graduali monet eos in Domino sperare. In Alleluia, Confitemini, ueluti paratum Deum laudare, Euangelium bene conuenit, quod duobus dominis seruiri non posse dicit , quia Theodosius cunctos a seruitio diaboli prohibuit, regnum Dei et iustitiam querere instituit. In Offertorio pro concordia Ecclesie  Deo plaudit, qui canticum nouum in os suum misit. In Communione ab Ecclesia letificatur, dum in Deo manere, et Deus in eo nuntiatur.



CAP. LXXX.---Dominica decima sexta, »Miserere mei,« sub lege.

Post Iosiam Ierusalem destruitur, populus captiuus ducitur, ideo in hoc mense historia Machabeorum, qui ab aduersariis premebantur legitur. Populum captiuum Ezechiel propheta consolatur, de quo presens Dominica inofficiatur, qui sic pro se clamat: Miserere mei, Domine . Pro populo autem suo sic orat; Absolue, Domine, tuorum uincula populorum, uel in Oratione, Tua nos, Domine, precatur ut eos misericordia  Domini preueniat, et sequatur. Epistola eius affectum exprimit, quem pro populo habuit; Obsecro, inquit, uos, ne deficiatis in tribulationibus meis pro uobis . In Graduali, Timebunt gentes  reedificationem Ierusalem prophetat, ubi dicit: Quoniam edificauit Dominus Sion . In Alleluia uero, In exitu Isrel de Aegypto  reuersionem populi prenuntiat, ut sicut olim de Aegypto exierant, ita nunc de Babylone exire debeant. Euangelium consonat, quod mortuum ciuitate elatum, sed a Domino resuscitatum memorat . Nam Iudaicus populus quasi mortuus ad sepulcrum efferebatur, dum de Ierusalem in Babylonem captiuus ducebatur. Qui a Domino suscitatur, dum ad patriam  reuocatur. In Offertorio propheta uel populus diuinum auxilium inuocat, ut se sub hostibus eripiat. Domine, in auxilium meum . In Communione, Domine, memorabor  iustitiam Dei laudat.



CAP. LXXXI.---Sub gratia.

Sic post Theodosium Roma a gentibus uastatur, Christianus populus captiuatur. Quem ordo doctorum, quam multipliciter consolatur, significat precipue Augustinus in libro, qui De ciuitate Dei intitulatur  . Ordo ergo doctorum pro se sic Deum inuocat, Miserere mei, Domine  pro populo autem sic orat: Absolue, Domine, tuorum uincula populorum. In Epistola constantiam et patientiam populo predicat, quem monet  ne in tribulationibus deficiat . In Graduali dicit quod gentes Deum dicuntur timere, et omnes reges gloriam Deo debeant. In Alleluia Deum in tribulatione laudent, qui eam de populo barbaro eruat, sanctificationem suam in eis faciat. In Euangelio  mortuus suscitatus memoratur , et in ipsis resurrectio ad uitam predicatur. Qui populus diuinum auxilium in Offertorio implorat, ut eum a malo eripiat. In Communione iustitiam Dei magnificat.



CAP. LXXXII.---Dominica decima septima, »Iustus es, Domine,« sub lege.

Dominica que sequitur a Daniele propheta instituitur. Hic in captiuitate positus regi somnia exposuit,  Susannam de morte eripuit ; ipsum uero Deus de lacu leonum liberauit, quem sic laudans exaltauit, Iustus es, Domine , in Oratione, Omnipotens sempiterne Deus, Deo supplicat, ut populus, qui pro meritis iudicium in Dei incidit, indulgentiam sentiat, uel in Oratione, Da, quesumus, Domine, populo tuo precatur, ut populus solum Deum sequatur. In Epistola se uinctum clamat, populum captiuum ad patientiam roborat . In Graduali. Beatam gentem cantat , quam Deus flagellando uisitat. In Alleluia, Dilexi, quoniam , Deo plaudit, qui uocem eius exaudiuit. Quidam  cantant Alleluia, Qui timent Dominum , quod bene Danieli, uel tribus pueris sociis eius, siue Susanne conuenit, qui in Domino sperauerunt, et de periculis eos eripuit. Euangelium  quoque congruit, quia Daniel Susannam saluauit, ac dimisit. Ipse in nouissimo loco recubuit, dum se inter captiuos esse doluit, sed rex eum superius ascendere iussit, dum eum regni principem post se constituit . Offertorium, Oraui Deum meum ego Daniel. , specialiter orationem eius exprimit, quam pro populo oppresso habuit, In Communione, uouete et reddite , populum monet, ut uota sua Deo reddere festinet, qui spiritum principum abstulit, dum Nabuchodonosor inter bestias esse censuit,  Balthasar hostibus occidendum tradidit.



CAP. LXXXIII.---Sub gratia.

Per hoc officium clerus nunc recolit, quod olim in Ecclesia sub Iuliano contigit. Hic imperator populum a Gothis captum uel occisum doluit, et Dei iudicium his uerbis extulit: Iustus es, Domine, et rectum . In Oratione, Da, quesumus, Domine, populo tuo, pro populo flagitat, ut qui Dei iudicio pro meritis gentibus traditus erat, indulgentiam sentiat. In Epistola  admonitio doctorum insinuatur, qua populus ad patientiam corroboratur. In Graduali beatam gentem predicat , quam Dominus hic flagellat. In Alleluia, Qui timent Dominum , Deum laudandum denuntiat, qui in se sperantibus  adiutor existat. In Alleluia uero, Dilexi, quoniam , Deo plaudit, qui exaudiuit. Euangelium ei conuenit, ubi dicit, quod eum Dominus superius ascendere fecerit, et ei gloriam coram cunctis tribuerit . Offertorium preces eius exprimit, quas pro populi liberatione fudit. In Communione sacerdotes populum monent, ut uota terribili Deo reddere non tardent, qui spiritum principum abstulit, dum Alaricum, Theodericum, Totilam, tyrannos regno priuans tartaris tradidit. Notandum quod in uersu Offertorii cantatur, Michel uenit in adiutorium meum, quia hec Dominica aliquando circa festum sancti Michelis occurrit; uel quia memoria sancti  Michelis sub predicto principe instituta sit.



CAP. LXXXIu.---Dominica decima octaua »Da pacem« sub lege.

In huius Dominice officio representatur Danielis oratio, et angeli Gabrielis collocutio. Transactis quippe septuaginta annis in seruitute, orauit Daniel pro populi libertate. Cui angelus Gabriel apparuit, et populum a Cyro dimittendum, et Christum pro humana liberatione nascendum significauit. Introitus ergo uerba Danielis representat, quibus sic pro populi salute clamat: Da pacem, Domine, sustinentibus te, ut prophete tui fideles inueniantur . In Oratione postulat ut  Deus corda eorum dirigat. In Epistola prophetia angeli intimatur, in qua nichil deesse in ulla gratia predicatur . In Graduali propheta, de angeli promissione letatur, quia populus in domum Domini iturus prenuntiatur. In uersu orat ut pax populo fiat. In Alleluia, Laudate Dominum  omnes monet, ut liberandi Deo iubilent. In Euangelio populum exhortatur, ut in patria legem Moysi in duobus preceptis dilectioni implere non obliuiscatur. In Offertorio. Sanctificauit Moyses altare , eos instruit, ut reuersi altare Domino construant, sicut Moyses precepit. In Communione, Tollite hostias , mandat ut dona Deo pro gratiarum actione offerant.



CAP. LXXXu.---Sub gratia.


Per hec enim Ecclesia recolit, que diuina gratia tempore Gregorii pape dona eis contulit. Romani namque et Longobardi inter se discordes fuerunt; sed per orationem Gregorii ad pacem redierunt, Christianitatemque receperunt. Pro pace ergo Christiani populi Gregorius sic orasse legitur: Da pacem, Domine, sustinentibus te . In Oratione uero corda a Deo dirigi precatur. In Epistola intelligitur eius admonitio, quam fecit pro pacis uinculo . In Graduale letatur, quia pax ab eis laudatur. In uersu denuo orat, ut pax in turribus Ecclesie fiat. In Alleluia populum monet, ut Deum pro pace laudet Euangelium innuit qualiter populum in gemina dilectione copulauerit.  Offertorium uero innotescit quod sacrificium laudis pro populi salute obtulit, sicut, Moyses olim pro populo fecit. In Communione, autem imperat ut pro sua concordia Deo hostias laudis offerant. He due Communiones, scilicet uouete , et Tollite hostias  populum monent, quatenus decimas clero offerre non tardent.



CAP. LXXXuI.---Dominica decima nona, »Salus populi,« sub lege.

Sequens Dominica officium de principatu Cyri regis accipit, qui populum captiuum abire permisit. Cui populo Zorobabel atque sacerdotes uerba Domini annuntiant, eumque ad reuertendum confortant,  ita dicentes: Salus populi ego sum, dicit Dominus. In Oratione uniuersa eis aduersantia excludi rogant. In Epistola monent eos nouum hominem per iustitiam induere qui Deo ducente ad patriam redire possint . Populus uero iam pergens, Dominum in Graduali sic inuocat, Dirigatur oratio mea . In Alleluia, Dextera Dei , Deo plaudit, qui cum eo uirtutem fecit, qui eum ab hostibus redemit. Euangelium concordat, quod Iesum in ciuitatem suam uenisse narrat  quia populum cum Iesu sacerdotem Ierusalem redisse constat. In Offertorio, pro reuersione Deo sic gratificant; Si ambulauero in medio tribulationibus . In Communione, Tu mandasti mandata ,  legem Dei se custodire pronuntiant, quam ut implere ualeant, postulant.



CAP. LXXXuII.---Sub gratia.

Hoc enim officium principatui magni Caroli conuenit, qui primus Romanum imperium in Germaniam transtulit. Qui Ecclesiastica iura egregie nobilitauit et populum Dei strenue gubernauit, per quem salus populi fuit. Dum eum Dominus ab hostibus defendit, hic orationem suam ad Dominum direxit, cuius dextera uirtutem cum eo fecit, et quia manum suam super inimicos illius extendit, ideo mandata eius custodiuit.



CAP. LXXXuIII.---Dominica uicesima, »Omnia que fecisti,« sub lege.

Per hunc mensem quo historia, uidi Dominum,  de prophetis cantatur, illud tempus nobis representatur, quo post conuersionem a captiuitate Ierusalem reedificatur. Tunc quippe per Zacariam, et Aggeum, Esdram, et Malachiam aduentus Christi prenuntiatur, de quorum operibus hoc nomen inofficiatur. Postquam enim reuersi urbem destructam et templum incensum uiderunt, euigilantes clamauerunt, Omnia que fecisti nobis, Domine . Qui in Oratione petunt, ut diuina miseratio eorum corda dirigat. In Epistola dicitur, quod tempus redemerint, eo quod dies mali fuerint , quia et pecunia et bellis ab hostibus se redemerunt, qui eos longo tempore edificare prohibuerunt. In Graduali, Oculi omnium , Deum inuocant, ut operi eorum faueat. In Alleluia eos prophete  consolantur, quia qui confidunt in Domino, non commouentur. Euangelium eis congruit, ubi rex nuptias fecit , quia uidelicet eo tempore Assuerus rex nuptias cum Esther fecit, et multos uocauit, siue Iudaicus populus ad nuptias uocatus uenit, quando de captiuitate ad patriam rediit, et Dominus plebis sue copulam per legis obseruantiam iniit. Unde ipsi in Offertorio de reditu suo exsultant dicentes, Super flumina Babylonis . Postquam autem Esdras uenit, et eis cedificare cepit, sic in Communione ad Deum orauit, Memento uerbi tui .



CAP. LXXXIX.---Sub gratia.

Hoc enim totum ad Christianum populum refertur,  qui ab Hunnis siue ab Ungaris uastatur, sed per fideles imperatores superatis hostibus in laudem Dei postmodum coadunatur.



CAP. XC.---Dominica uicesima prima, »In uoluntate,« sub lege.

Sequens Dominica de historia Esther inofficiatur, per quam populus Dei ab imminenti periculo liberatur, et progenies aduersariorum exterminatur. Hec pro populo iisdem uerbis Deum inuocat: In uoluntate tua, Domine . In Oratione uero orauit, ut Deus familiam suam custodiret. In Epistola afflictio Iudeorum exprimitur, quibus erat tunc colluctatio aduersus principes, et potestates, contra mundi rectores . In Graduali, Domine, refugium, , ad Deum per ieiunium  confugiunt, eiusque auxilium petunt. In Alleluia, De profundis clamaui, pro tribulatione sua clamant, et mox eos Dominus liberat. Per regulum in Euangelio, cuius filius infirmabatur , Assuerus intelligitur, cuius dilectus animo ad mortem trahebatur. Per Offertorium, uir erat , Mardocheus accipitur, qui ut Iob grauiter tentabatur, sed probatus similiter magnificabatur. Qui in Communione, In salutari tuo , Deo gratias agit, quod de persequentibus se iudicium fecit.



CAP. XCI.---Sub gratia.

Hec enim Dominica nostrum tempus exprimere uidetur, quo populus fidelium ab aduersariis affligitur, sed oratione Ecclesie et sapientium labore ab hostibus eripitur. Notandum quod in Offertorio,  uir erat , uerba non repetuntur, et in uersibus sepius repetuntur, quia egrotanti, et loqui conanti uerba intercipiuntur, sed sepius incepta uix perficiuntur. In uersibus Iob egrotans intelligitur. Per Iob autem Christus designatur, qui pro nobis doluit, et seipsum in sacrificium Patri pro mundo obtulit, et hoc uersus exprimunt. Offertorium autem Ecclesiam significat, que Christum iugiter immolat, et eum pro nobis oblatum commemorat.



CAP. XCII.---Dominica uicesima secunda, »Si iniquitates,« sub lege.

Presens Dominica uidetur de historia Iudith instituta. Populus namque Dei dum ab Holoferne in Bethulia obsideretur, ad Deum sic clamasse intelligitur.  Si iniquitates obseruaueris , Oratio uero, Deus noster, refugium, innuit orationem Iudith, qua populo pacem et indulgentiam petiit. Epistola  autem consolationem principum demonstrat, qua populum afflictum subleuabant. Graduale, Ecce quam bonum  gaudium populi exprimit quod reuersa Iudith habuit, cum caput Holofernis attulit. Alleluia uero, Lauda, anima mea, Dominum , gaudium ipsius Iudith insinuat, quo de uictoria et populi liberatione exsultat. Porro Euangelium  bene concordat, quod regem rationem cum seruis suis posuisse commemorat Nabuchodonosor, qui et Cambyses, cum suis consilium habuit, quando sibi uniuersa regna subiugare disposuit. Qui decem  millia talenta debuit, in hac significatione Holofernes fuit, qui pro magno honore sibi collato debitor regis exstitit. Hic egressus conseruum in carcerem misit, dum Holofernes cum exercitu egressus omnem populum in angustiam redegit. Siue conseruum in carcerem misit, dum Achior ducem periculo submisit. Offertorium, Recordare mei , Orationem Iudith representat, qua Deum in periculo inuocat, quatenus uerba eius coram principe Holoferne placeant. Communio dico uobis  conuersionem Achior sonare uidetur, qui perempto Holoferne populo Dei apponitur.



CAP. XCIII.---Sub gratia.

Quia totus populus fidelium ab exordio mundi  usque in finem unum corpus est Ecclesie Dei, aliquando de transactis, aliquando de futuris diuinum officium instituitur. Unde et hoc officium ad tempora Antichristi refertur, sub quo Ecclesia grauiter affligetur, sicut hic populus sub Nabuchodonosor afflictus legitur. Porro Ecclesia de sua afflictione sic ad Dominum clamabat, Si iniquitates obseruaueris . Deinde orat, ut ei Deus refugium fiat. Per Epistolam predicatio Elie, et Enoch denotatur, qua afflictam Ecclesiam consolantur. In Graduale et Alleluia gaudium Ecclesie insinuatur, quo de conuersis Iudeis gratulatur. Euangelium optime congruit, in quo rex rationem cum seruis ponit , quia Christus rex uerus tunc ad iudicium ueniet, qui a cunctis actus singulorum exiget. Antichristus  etiam rationem cum populo ponet, quia cunctos sibi subdere disponet. Conseruum in carcerem mittet, quia cunctum populum sibi rebellem crudeliter affliget. Offertorium orationem Ecclesie exprimit, qua Deum sui recordari poscit. Quam Deus exaudiens citius liberabit, dum Antichristum in tentorio suo exanimabit, sicut Holofernem per Iudith in tentorio suo trucidauit. Communione uero gaudium innotescit, quo iusti super his gaudebunt, qui post interitum Antichristi conuersi erunt.



CAP. XCIu.---Dominica uacat.

Dominica, que officio cantus caret, ubi in Euangelio Dominus censum Cesari reddi iubet , illud tempus denotat quo omnis populus sub Magno Alexandro in luctu erat; quem ipse uariis  bellis oppressit, et censum sibi dari compulit. Illud enim tempus exprimit, quo Antichristus uniuersum populum suo seruitio addicet.



CAP. XCu.---Dominica uacat.

Dominica, que hanc sine cantu sequitur, ubi in Euangelio mulier fluxum sanguinis duodecim annis patiens a Domino curata legitur , illud tempus sub Seleuco rege innuit, quo tota Asia prius duodecim annis sub Alexandro sanguine bellorum fatigata, liberata fuit. Hec enim cantu non inofficiatur, quia mox tota terra bellis turbabatur. Illud quoque tempus quod post mortem Antichristi futurum erit, innuitur, quo Ecclesia prius ab ipso sanguine persecutionis uexata liberabitur.



CAP. XCuI.---Dominica uicesima quarta post Pentecosten, »Dicit Dominus,« sub lege.


Ultima Dominica inofficiatur de Machabeorum historia, quibus post multos sudores bellorum Christus citius aduenire promittitur, per quem ab hostibus liberentur. Sacerdotes ergo eos propheticis uerbis sic alloquuntur. Dicit Dominus ego cogito . Qui in Oratione, Excita, Domine, precantur ut eorum mentes ad diuinum opus excitentur. Lectio eis regem affuturum predicat, qui eos in iustitia iudicans ab inimicis eruat. Qui in Graduali pro sua liberatione et hostium confusione gratias agunt. In Alleluia ei, Qui sanat contritos corde , plaudunt, Euangelium bene consonat, quod quinque millia quinque panibus satiata narrat ,  quod post quinque millia annorum datus est panis angelorum, per quem refecte sunt mentes beatorum. In Offertorio, De profundis  peccatores ad Dominum clamant, ut hoc pane digni fiant. In communione, amen dico uobis  diuina uox eis pollicetur quod oratio eorum impleatur.



CAP. XCuII.---Sub gratia.

Per hoc enim officium Ecclesia tribulationem Christiani populi recolit, quam sub Antichristo sicut Machabei sub Antiocho passurus erat. Huic aduentus Christi propinquus prenuntiatur, per quem ab omnium hostium formidine eruatur. Per fideles ergo sic consolatur, Dicit Dominus ego cogito . Qui in Oratione mentes suas ad penitentiam excitari  postulant, quo remedia indulgentie percipiant. In Lectione regnum Christi et eius iudicium eis promittitur, et ipsi in Graduali et Alleluia de sua ereptione gratulantur. In Euangelio populi ad Christum confluxisse, et ab eo refecti referuntur , quia tunc omnes gentes ad Christi iudicium concurrent et ab eo qui est panis uiuus reficientur. In Offertorio petunt illo digni fieri. In Communione promittitur illorum oratio compleri. Ideo Euangelium de quinque millibus nunc legitur, quia abhinc quinque Dominice ad Natiuitatem Domini computantur, quo quasi post quinque etates celesti pane fideles satiantur. Ideo enim Euangelium legitur, quia semper circa festum sancti Andree euenit, cuius mentio in eodem Euangelio agitur. Queritur  cur per estatem plures sint Lectiones, et Euangelia, quam officia. Sed sciendum est quod officia embolismis, Lectiones et Euangelia communibus annis conueniunt.



CAP. XCuIII.---Ordo de »Alleluiis« Dominicalibus apud quosdam.

Quidam obseruant hunc ordinem in Alleluiis Dominicalibus, qui etiam bene congruit officiis uel temporibus. In prima Dominica, Domine, in tua misericordia, alleluia, In te, Domine, speraui. In secunda Dominica, Factus est Dominus protector, alleluia, Diligam te, Domine. In tertia, Respice, alleluia, uenite exsultemus. In quarta, Dominus illuminatio, Confitemini Domino. In quinta, Exaudi, Domine, Qui  timet Deum. In sexta, Dominus fortitudo, Domine, refugium. In septima, Omnes gentes. In octaua, Suscepimus Deus, Quoniam Deus magnus. In nona, Ecce Deus, qui sanat. In decima, Dum clamarem, Letatus sum. In undecima, Deus in loco, Paratum cor meum. In duodecima, Deus in adiutorium, Exsultate Deo. In decima tertia, Respice Deus, Dominus regnauit. In decima quarta, Protector noster, Lauda Ierusalem. In decima quinta, Inclina Deus, Domine Deus. In decima sexta, Miserere mihi, Laudate Dominum, omnes gentes. In decima septima, Iustus es, Domine: Deus iudex. In decima octaua, Da pacem, Domine, Qui posuit fines. In decima nona, Salus populi, Adorabo ad templum. In uicesima, Omnia que fecisti, Redemptor. In uicesima prima, In uoluntate,  Te decet. In uicesima secunda, Si iniquitates, De profundis. In uicesima tertia, Dicit Dominus, Dextera Dei, uel In exitu Isrel. In hoc mense Ioannis Baptiste predicatio insinuatur, per quem Christus in carnem uenisse demonstratur. Unde et Aduentus Domini, ac Natiuitas ei in hoc mense celebratur.



CAP. XCIX.---Dominica prima in Aduentu Domini.

Dominica prima de Aduentu Domini officium de Ioanne Baptista sumit, sub cuius persona Ecclesia canit, Ad te leuaui animam meam . Qui in Oratione rogat, ut Christus adueniens humanum genus a peccatis eripiat. In Epistola noctem infidelitatis precessisse, diem fide appropinquare denuntiat. In Graduali uerbum ad ipsum Christum dirigit, cum ab eo baptizandus aduenit, Uniuersi qui te, etc.  uias tuas, Domine. In Alleluia Deum postulat, ut salutare suum, id est filium hominis ostendat Euangelium bene congruit, quod Marcus initio libri sui de Ioanne scribit, Ecce mitto angelum . Alii legunt Euangelium: Cum appropinquaret iehsu Ierosolymis , quod etiam Aduentui Domini conuenit, propter uersum, Benedictus qui uenit in nomine Domini. Offertorium, Ad te, Domine, leuaui , sacrificium Ioannis sonat, ubi animas penitentium Deo offerebat. In Communione terram fructum dare, id est Mariam Christum generare predicat.



CAP. C.---Dominica secunda in Aduentu, »Populus Sion.«

Dominica secunda de persona prophetarum inofficiatur,  per quos Aduentus Christi Synagoge annuntiatur sic, Populus Sion, Ecce, In priori officio uocatio Iudeorum, in isto autem uocatio gentium notatur, ubi canitur Ecce Dominus ueniet ad saluandas gentes, que gentes in oratione precantur, ut corda illarum uie Christo preparentur. In Epistola uoce prophetarum uocantur. Moyses namque dicit: Letamini, gentes, cum plebe eius, Dauid quoque, Laudate Dominum omnes gentes . Isaias enim, Qui exsurget regere gentes, in eum gentes sperabunt . In Graduali dicit Propheta predicatoribus: Congregate illi sanctos eius . In Alleluia gentes exsultant dicentes: In domum Domini letantes ibimus . Euangelium  bene consonat, quia redemptio nostra appropinquat. Ideo hoc Euangelium in secunda Dominica recitatur , quia in eo secundus Aduentus Christi prenuntiatur. In Offertorio gentes se Christo offerunt gaudentesque dicunt, Deus, tu conuersus uiuificabis nos. In communione Ecclesie de gentibus propheticus ordo applaudit dicens, Ierusalem, surge et sta.



CAP. CI.---Dominica tertia, »Gaudete in Domino.«

Dominica tertia de persona apostolorum officio letatur, per quos uterque populus ad fidem uocatur, quorum uoce sic cantatur: Gaudete in Domino, subauditur ex Iudeis fideles, iterum dico: Gaudete , uidelicet fideles ex gentibus. Qui in  Oratione precantur, ut tenebre illorum mentis illustrentur. In Epistola Apostolica eis nuntiat, quod Christus adueniat, qui abscondita tenebrarum illuminet. In Graduali, et Alleluia fideles postulant, ut Christus quantocius adueniat. Euangelium de signis Christi, et Ioannis sanctitate legitur , quia Christi diuinitas per Ioannem predicatur. Ideo in tertia Dominica legitur, quia Christus in tertio mundi tempore per miracula innotescit. In Offertorio fideles gratias agunt, quod eos Dominus suo aduentu benedixit, iram suam ab eis auertit, Benedixisti, Domine, terram . In Communione per predicatores consolantur, et Dominus eos saluare promittit. Officia quarte et sexte ferie et Sabbati Aduentui Domini, et quatuor Temporibus congruunt,  qua Christum deuotissime aduenturum canunt.



CAP. CII.---Dominica quarta, »Memento nostri, Domine.«

Dominica quarta ab officio propter ordines prioris diei uacat, sed a modernis officio, Memento nostri, Domine , tripudiat. Quod officium ex persona doctorum cantatur, per quos secundus Aduentus Domini predicatur. Qui sic conclamant. Memento nostri, Domine, in Oratione orant, ut Dominus adueniens magna uirtute eis succurrat. In Epistola fideles gaudere monentur, quia Dominus prope est. Qui in Graduali prope se inuocantibus plaudunt. In Alleluia, citius ad relaxanda facinora uenire petunt. In Euangelio eis dicitur, ut uiam Domino parent,  qui cito ueniet. In Offertorio et in Communione uirgo salutatur, per cuius partum mundus saluatur.



CAP. CIII.---De uigilia Natiuitatis Domini, »Hodie scietis.«

Per uigiliam Domini presens uita denotatur, in qua nobis Christus aduenturus prenuntiatur. Unde canitur in officio: Hodie, id est in hac uita, scietis quia ueniet Dominus, et mane, id est in futura uita, uidebitis gloriam eius . Unde in Oratione, quem redemptorem leti suscepimus, uenientem quoque iudicem securi uideamus. Due Lectiones leguntur, quia Christus a prophetis nasciturus, ab apostolis natus predicatur. Ideo una a propheta, altera ab Apostolo recitetur. In Graduali Christi Natiuitas  promittitur, sed in supremo mane uidendus dicitur. Alleluia in uigiliis, et in Quatuor Temporibus, propter ieiunium non cantatur. In Dominica autem si uenerit ob resurrectionem Domini canitur. Euangelium et Offertorium instantem natiuitatem canit. Communio autem secundum Christi aduentum promit: Reuelabitur gloria Domini .



CAP. CIu.---In Natali Domini in nocte, prior missa »Dominus dixit ad me.«

In die sancto Natali Domini constituit Telesphorus papa tres missas hac de causa celebrari, quia constat tria tempora huius mundi per hanc singularem natiuitatem saluari. Per missam que in nocte cantatur, tempus ante legem designatur, quod tenebris  ignorantie inuoluebatur. Ideo ad hanc missam legitur, Populus qui ambulabat in tenebris . Introitus ortum uere lucis exprimit, cum Filius Dei nascens mundo dicit: Dominus dixit ad me . Gloria in excelsis, chorum angelicum representat, qui hunc hymnum tunc primitus canebat. Oratio in persona pastorum dicitur, qui petunt illa luce in celis perfrui, que claruit in terris. Due Lectiones leguntur, quia hec a ueteri et noua lege predicantur. Ideo autem similiter recitantur, quia uetus et Nouum Testamentum concorditer concinnantur. In Oratione Pater Filii natiuitatem commendat, quem ante luciferum genuisse commemorat . Ante luciferum quippe scilicet, primum archangelum eum Pater genuit, quem ante  luciferum stellam uidelicet media nocte mater peperit. Cuius natiuitas ipsius nati uoce in alleluia Dominus dixit ad me , insinuatur, quod in laudem eius ab Ecclesia iubilatur. Qualiter hec natiuitas contigerit, Euangelium depromit. Quod Credo in unum Deum sequitur, significat quia Ecclesia in natum se credere fatetur, qui nobis in cibum datur.



CAP. Cu.---In mane missa, »Lux fulgebit hodie.«

Per missam, que in exortu legis agitur, tempus legis intelligitur, in quo lux fidei per Scripturas mundo infunditur. Unde sub hac significatione canitur: Lux fulgebit hodie . In oratione Ecclesia precatur, ut que noua luce perfunditur, sicut fide ita opere splendere mereatur. Due lectiones leguntur,  quia Christus pro duobus populis nascitur. Graduale in persona pastorum cantatur, a quibus Christus inuentus sic adoratur, Benedictus qui uenit in nomine Domini, Deus Dominus et illuxit . In Alleluia, Dominus regnauit , laus illorum exprimitur, que mox per Euangelium refertur. In Offertorio, eius diuinitas ab Ecclesia collaudatur; in Communione eius incarnatio predicatur.



CAP. CuI.---Maior missa, »Puer natus est nobis.«

Per tertiam missam, que ad horam tertiam in die celebratur, tertium tempus mundi, scilicet gratia denotatur, quo puer natus est per quem mundus creatus est, quando magnus consilii angelus  uenit et diem eternitatis attulit. Quem in Oratione  genus humanum orat, ut se de iugo peccati eripiat. Due Lectiones ex propheta et Apostolo recitantur, quia per prophetas et apostolos hec gratia predicatur, et actiui et contemplatiui per hanc natiuitatem saluantur. Graduale ex persona prophetarum cantatur, in quo Iudei et gentiles ad laudem Dei hortantur, quia Deus salutare, id est filium suum Iudeis notum fecit, iustitiam suam, scilicet eumdem Filium gentibus reuelauit. Alleluia, ex persona apostolorum iubilatur, per quos Ecclesia de gentibus cum primitiua Ecclesia Christum adorare exhortatur. Per melodiam uero Sequentie intelligitur iubilatio ipsius Ecclesie. In Euangelio sublimitas diuinitatis eius narratur, que in Offertorio ab omnibus sic laudatur.  Tui sunt celi et terra . In Communione omnibus adhuc uidenda repromittitur.



CAP. CuII.---Quare Euangelium de Abel de sancto Stephano legatur.

Euangelium, in quo de Abel agitur, ideo de sancto Stephano legitur, quia sicut Abel in ueteri Testamento protomartyr fuit, ita Stephanus in Nouo protomartyr exstitit. Hoc enim Euangelium propter natiuitatem Domini legitur, propter uerbum, in quo dicitur, Benedictus qui uenit in nomine Domini .



CAP. CuIII.---Dominica »Dum medium silentium.

Dominica Dum medium silentium  tripudium primitiue Ecclesie insinuat, quo de Christi natiuitate exsultat.



CAP. CIX.---De Epiphania, »Ecce aduenit.«


Officium Ecce aduenit sub persona Ecclesie de gentibus cantatur que de Christi incarnatione letatur. Que in Oratione precatur, ut ad contemplandam speciem Dei perducatur. Reliqua sancto diei conueniunt, in quo gentes ad adorandum Dominum uenerunt.



CAP. CX.---Dominica »In excelso throno.«

Post baptisma Christus tres annos predicasse narratur, de quibus tria officia Dominicalia instituta uidentur. Post tentationem quippe angeli accesserunt, et ei ministrauerunt. Unde in Introitu: In excelso throno, cantatur, Quem adorat multitudo angelorum. Epistola dicit, si ei per sanctimoniam conformemur, membra eius efficiemur . Quem Ecclesia in Graduali benedicit, qui solus mirabilia facit. In  Alleluia ei iubilat, de quo in Euangelio legitur, quod parentibus sui causa subditus erat . In Offertorio, Omnis terra ei iubilare , et in letitia admonetur seruire. In Communione eius humanitas et diuinitas predicatur, in qua matre, ut homo increpatur, et Patris Filius, ut Deus affirmatur.



CAP. CXI.---De tertia Dominica, »Omnis terra.«

Secundum officium de miraculis Christi instituitur, unde et Euangelium, in quo signa inchoauit, legitur. Quod officium sub persona humani generis canitur, quia omnis terra Christum Deum adorare hortatur . In Epistola gratiarum dona scribuntur, que per Christum aguntur scilicet Prophetia, doctrina, exhortatio, dilectio, et cetera. In  Graduali Ecclesia Deo plaudit, qui uerbum suum misit, et eam de interitu sanauit in Alleluia et in Offertorio ei iubilat. In Communione sicut de aqua uinum , sic de uino sanguinem suum commutare cantat.



CAP. CXII.---De Dominica quarta »Adorate Deum.«

Tertium officium sub persona angelorum cantatur , a quibus Christus Deus adoratur, per quem illorum numerus reintegratur. In Oratione fideles postulant, ut eos Deus dextera sua protegat. In Epistola per predicatores admonentur, ne malum pro malo reddant, bona coram Deo et hominibus prouideant . In Graduali Christus laudatur, per quem gentes conuertuntur. In Alleluia angeli  ad laudandum inuitantur, quia gentes per Christum saluantur. In Euangelio leprosus et infirmus curantur , quia Iudaicus et gentilis populus per Christum sanantur. In Offertorio Ecclesia pro utroque populo ei laudem canit, cuius dextera uirtutem fecit . In communione omnes de signis et uerbis eius mirabantur, qui ad fidem conuertebantur .



CAP. CXIII.---De eadem quarta Dominica.

In quarta Dominica Euangelium recitatur, quo Christo in nauiculam ascendente mare turbabatur, et ipse dormiens a suis excitatur , quia uidelicet in quarto anno post baptismum suum Christus in crucem ascendit, et uentus diabolus turbam Iudeorum commouit, et Christus somno mortis  obdormiuit, quem precatio suorum citius excitauit.



CAP. CXIu.---De officio sanctorum Geruasii et Prothasii.

Officia de sanctis sunt instituta, ut partim tempori, partim conueniant diei, sicut de sanctis Geruasio et Prothasio officium loquitur, Dominus pacem cantatur, quia illa die pax inter Romanos et Longobardos facta memoratur.



CAP. CXu.---Quare uersus in nocte sancti Pauli ad antiphonas dicantur, et de sancto Laurentio similiter.

Nocturnale officium de sancto Paulo ideo uersibus antiphonarum insignitur, quia ipse plus omnibus lahorasse  apostolis legitur. Similiter uersus ad antiphonas de sancto Laurentio cantantur, quia eius passio omnibus martyribus prefertur, sic de ceteris notandum est.



CAP. CXuI.---De officio mortuorum.

In officio mortuorum imitamur officia mortis, uel sepulture Domini. Ideoque Inuitatorium non cantatur, et benedictiones ad Lectiones non dantur, quia et ibi intermittuntur, et luctus uel tristitia in hoc cantu aguntur. Pro mortuis autem ob duas causas campanas sonamus, ut uidelicet uiuentes pro eis orent et ut se etiam morituros cogitent, seque ad regna celorum ituros preparent, ad quod nos, qui sine fine uiuit, et regnat feliciter perducat, Amen.



CAP. CXuII.---Excerptum de Romano Ordine.


Iam de officiis que uidebantur Christo opitulante explicuimus, nunc pauca de Romano Ordine adiicere censuimus.


De Aduentu Domini.

Ab Aduentu Domini usque ad Natiuitatem eius, Te Deum laudamus, et Gloria in excelsis non canitur, et Ite Missa est intermittitur, quod nunquam dicitur, nisi quando Gloria in excelsis canitur. Dalmatice quoque et subdiaconalia non portantur. Si infra Aduentum Domini festum sancti Andree, uel sancti Thome, uel Dedicatio Ecclesie occurrerit, predictas glorificationes non omittimus, In feria sexta de sancta Cruce, et in Dominicis diebus de  sancta Trinitate non cantatur. Ad laudes in Dominicis, Dominus regnauit, cum reliquis cantatur.


De historia »Clama in fortitudine.«

Historia Clama in fortitudine non ad Quatuor Tempora, sed ad proximam septimanam natalis Domini pertinet, sicut illa responsoria ad illam hebdomadam ante Pascha pertinent. Unde et singulis diebus laudes habent. In hac septimana enim O cantatur, in quibus ueni scribitur, que septem tantum reperiuntur.


De uigilia Domini.

uigilia Domini, in qua feria occurrerit, illius ferialem psalmum et canticum cum antiphona obtinebit; precedens uero Sabbatum canticum, Audite celi cum antiphona exspectetur habebit. Si uigilia  Domini in Dominicam euenerit, sex responsoria de historia, Canite tuba, et tria de uigilia cum laudibus assumet, missam de uigilia, horas de Dominica accipiet.


De Natiuitate Domini.

In Natiuitate Domini, Te Deum laudamus, post nonum responsorium ante missam canitur. Ad missam uero non Ite Missa est, sed Benedicamus Domino dicitur.


De Sancto Stephano.

In festo sancti Stephani secundam uesperam totam de sancto Stephano canimus. Similiter de sancto Ioanne in sequenti die facimus. In natiuitate Innocentium. Gloria in excelsis, et Te Deum laudamus, et Alleluia, et Ite Missa est non cantantur,  Dalmatice non portantur, Gloria Patri; nunquam nisi in Passione Domini omittitur. Si illorum festiuitas in Dominica occurrerit, nichil de his omittimus. In octaua quoque illorum omnia canimus, si Natalis Domini, uel alia sequens festiuitas in Dominica euenerit. Officium Dum medium silentium post natiuitatem Innocentum canimus, et in sequenti Dominica idem repetimus. In uIII Domini, non Puer natus est, sed uultum tuum est cantandum, quia totum officium illa die de sancta Maria agitur. Unde et alleluia, Post partum cantatur, et Oratio, Deus qui salutis eterne. Si uigilia Epiphanie in Dominica euenerit, officium Dum medium silentium, ut in priori Dominica pleniter obseruatur. Si in alia  die idem quoque officium, sed cum Lectione scimus, et Euangelio Defuncto Herode cantatur. In Epiphania Inuitatorium non cantatur, sed a psalmo Afferte Domino inchoatur, et antiphona; Fluminis, cum psalmo, Deus noster refugium in tertio nocturno seruatur. Si Epiphania in Dominica euenerit, Dominica in octaua differtur, si autem Dominica infra octauam occurrerit, In excelso throno, totum cantabitur. Quod etiam, si necesse fuerit, in sequenti Dominica repetitur, Ad Dominicam autem infra octauam psalmi Dominicales cum cantu de Epiphania recitandi sunt. Priuatis quoque diebus infra uIII feriales nocturne cum antiphonis de Epiphania et responsoriis cantande sunt. Matutine laudes etiam de festo agende sunt. Iuxta Romanum ordinem  nunquam nocturnam ferialem dimittimus, cum tria responsoria dicimus, nisi in hebdomada Pasche et Pentecostes. Omni anno In excelso throno infra octauam Epiphanie cantabitur, etiam si plures septimane ad Septuagesimam uideantur. Porro, si una tantum hebdomada inter Epiphaniam et septuagesimam occurrerit, duo officia in se coarctabit. Post octauam Epiphanie Epistole Pauli leguntur, siue Dominica, siue feriales dies sunt. Si duo festa cum pleno officio in unum diem conuenerint, de uno pleniter agatur, alterius mentio cum antiphona et oratione fiat, aut in alterum diem ut festum sancti Pauli differatur, nullius sancti mentionem post missam facimus, de quo tria responsoria canimus. In festo nouem lectionum cantatur, Gloria in excelsis,  et Te Deum laudamus, et Ite missa est, nisi infra Aduentum Domini et Septuagesimam. Credo in unum Deum in omnibus Dominicis, et festis sancte Marie et apostolorum et sancte Crucis, et Dedicationis, et Omnium Sanctorum canitur. Quando Gloria in excelsis cantatur, semper dalmatice et subdiaconalia portantur. Alexander papa secundus constituit, ut Alleluia ad uesperam dimittatur, et heptaticus cum responsoriis ad nocturnum incipiatur. Eadem uero historia in sequenti repetatur, ab hinc usque in Pascha. Gloria in excelsis, et Te Deum, et Ite missa est, et dalmatica et subtile dimittuntur.


De Purificatione sancte Marie.

Si Purificatio sancte Marie infra Septuagesimam occurrerit, nichil de ea nisi Alleluia mittamus. Similiter  in Cathedra S. Petri et Annuntiatione sancte Marie, Gloria in excelsis, secundum ordinem cantamus. Si autem Annuntiatio sancte Marie in triduo ante Pascha occurrat, in Sabbato ante Palmas anticipetur.


De officio in capite Ieiunii.

In capite Ieiunii missam ad nonam canimus; et mox uespera sequitur, et omnia, ut in Quadragesima facimus prefationem, Qui corporali ieiunio quotidie tam Dominicis, quam aliis diebus usque in Passionem Domini dicimus. Sabbato officium, Esto mihi in Deum, in proxima hebdomada Quadragesime quatuor Tempora obseruantur, et quarta feria ad Priorem orationem Flectamus genua tantum, ad  secundam uere Dominus uobiscum non Flectamus genua dicitur.


De Passione Domini.

A Dominica Passionis Domini usque in Pascha non dicitur Gloria Patri ad Responsorium, et ad Introitum, et ad Psalmum, uenite exsultemus, ad quem et repetitio solet mutari, id est ut ad primum uersum a medio ad secundum, a principio repetatur inuitatio. Similiter in hoc Sabbato, Iudica me, Deus.


De die Palmarum, et hebdomada tota.

In die Palmarum et secunda et quarta feria Dominus uobiscum ante Passionem dicitur, sed gloria tibi, Domine, non subiungitur. In hebdomada Palmarum Prefatio de sancta Cruce dicitur. Si infra  Passionem Domini de sanctis agimus, Gloria Patri non omittimus. Feria secunda et tertia Lectiones due continuatim, ut in Natiuitate Domini ad missas leguntur; similiter in Sabbato post mediam Quadragesimam agitur. Feria quarta post Palmas due Lectiones leguntur, et ad utramque Flectamus genua dicitur.


De Cena Domini.

In cena Domini, et in parasceue, et Sabbato sancto post Benedictus, Kyrie eleison, et preces, et oratio secundum ordinem sub silentio est dicendum. In cena Domini Gloria Patri, et Gloria in excelsis reticetur, nisi ubi chrisma conficitur, Dalmatice tamen portantur, in qua die sub anathemate interdicitur, ne a quoquam Quadragesimale ieiunium  soluatur.


De Parasceue.

In parasceue non ab oratione, sed a Lectione est incipiendum. Ad passionem Dominus uobiscum non dicitur, et tituli ad Lectionem non pronuntiantur. Ad singulas Orationes nisi pro Iudeis, Flectamus genua dicitur et mox Leuate subsequitur.


De Sabbato sancto.

In Sabbato sancto cereus magnus a diacono est benedicendus, et ante benedictionem est illuminandus, et in nocte Pasche populo distribuendus ad suffumigandum rebus eorum.


De Lectionibus ante Baptismum.

Ante Baptismum duodecim Lectiones secundum ordinem leguntur, sed tituli non pronuntiantur,  post baptismum presentant presbyteri missam celebrare qui uolunt, ad missam, Offertorium, et Communio, et Agnus Dei non cantantur, et Ite missa est non dicitur.


De sancto die Pasche.

In Pascha agnus non ad altare, sed ad mensam benedicitur, et Credo in unum quotidie usque in octauam canitur. uersus Graduale, Benedictus, qui uenit in feria quinta, et Lapidem, quem reprobauerunt propter Passionem Christi, in feria sexta est cantandus: in Sabbato infra octauam Pasche antiphona, Cum esset sero, die illo ad uesperam cantatur, quia idem Euangelium olim usque Thomas unus eodem Sabbato legebatur. Ad uesperas feriales  psalmi dicuntur cum Alleluia, et nocte Dominica nocturna, et nouem Lectiones, et sic singulis diebus nocturna cum Alleluia nisi festum occurrat nouem Lectionum, dicimus et ad laudes quotidie Dominus regnauit recitamus: Quod a pluribus ab hinc usque post Pentecosten tres psalmi psalluntur, et tres lectiones leguntur, a Moguntiacensi concilio institutum traditur, sed a Romana Ecclesia non recipitur.


Quomodo inter Pascha et Pentecosten sit cantandum.

A Pascha usque Pentecosten. In festo trium responsoriorum unum tantum Alleluia ad missam cantamus. In festo uero nouem Lectionum, duo, unum de resurrectione canimus, et non primum, aut aliud de festo, sed secundum repetimus. Prefationem  Paschalem quotidie usque in Ascensionem Domini dicimus. In uigilia Ascensionis Demini cantatur officium ad missam uocem iucunditatis. Nona de futuro festo canitur.


De uigilia Pentecostes.

In uigilia Pentecostes quatuor Lectiones ante baptismum absque titulis leguntur, ad missam Benedicamus, non Ite missa est dicitur. In Pentecosten quotidie Credo in unum canitur. In hac septima estiuale ieiunium Quatuor Temporum celebratur, et Alleluia pro Graduali cantatur, et flectamus genua non dicitur. Ad missam de ieiunio Gloria in excelsis non cantatur, quia missa post sextam celebratur, sed Gloria in excelsis nunquam nisi ad tertiam secundum ordinem cantatur, excepto in cena Domini,  et in Sabbato sancto, et in uigilia Pentecostes. Unde quidam duas missas cantant unam de festo, alteram de ieiunio. Illam de festo cum Gloria in excelsis, et Credo in unum, alteram indirectum. Ita solet fieri in festo sancti Thome in hiemali ieiunio, et in festo sancti Matthei in Autumnali, et Annuntiationis sancte Marie, in Quadragesima uidelicet, ut prior missa festo, secunda satisfaciat ieiunio


De Octaua Pentecostes.

In octaua Pentecostes nouem Lectiones leguntur, et totidem responsoria de Spiritu sancto canuntur. In crastino die libros Regum ad nocturnum legimus et canimus, et ad missam officium, Domine, in tua quod in sequenti Dominica, si necesse est, repetimus.  Quidam in hac hebdomada officium de sancta Trinitate canunt, quod Romani non recipiunt. Albinus namque magister Caroli rogatu Bonifacii archiepiscopi instituit missam de sancta Trinitate in Dominica die, Feria secunda de sapientia, Feria tertia de Spiritu sancto, Feria quarta de caritate, Feria quinta de angelis, Feria sexta de sancta Cruce Sabbato de sancta Maria.


De Quatuor Temporibus.

In tertia hebdomada Septembris, et in quarta Decembris erit celebratio Quatuor Temporum, et ad omnes orationes in Sabbato Flectamus genua dicitur, nisi ubi lectio Danielis legitur. Feria quarta ad priorem orationem tantum Flectamus genua sine salutatione; ad secundum salutatio sine genuflexione  dicitur.



CAP. CXuIII.---Quomodo sit legendum per annum.

Hi libri sunt authentici, et hi sunt in diuinis officiis legendi. In Septuagesima usque in passionem legatur Pentateuchus, quem scripsit Moyses, et liber Iosue, quem ipsemet scripsit, et liber Iudicum, et Ruth, quos Gedeon, et Samuel scripsisse dicuntur. Dominica Passionis Domini usque in Cenam eius legatur Ieremias propheta, quem ipse scripsit. Tribus diebus ante Pascha legantur Lamentationes eiusdem. Ab uIII Pasche per tres hebdomadas legatur Apocalypsis, quam scripsit Ioannes apostolus. Deinde per duas septimanas legantur canonice Epistole, quas scripserunt Iacobus, Petrus, Ioannes,  et Iudas apostoli. Ab Ascensione Domini usque ad Pentecosten legantur Actus apostolorum, quos scripsit Lucas euangelista. Ab uIII Pentecostes usque in Kalend. Augusti legantur libri Regum, quorum primum scripsit Samuel, secundum Nathan, tertium et quartum Ieremias. Et duo libri Paralipomenon, quos sapientes Synagoge scripserunt. A Kalend. August. usque in Septembri legantur Parabole Salomonis, et Ecclesiastes, et Cantica Canticorum, et liber Sapientie, quos omnes Salomon scripsit, et Ecclesiasticus quem iehsu filius Sirach composuit, a Kalend. Septembris per duas septimanas legatur liber Iob, quem ipsemet scripsit. Deinde per unam septimanam liber Tobie, quem ipse scripsit. Deinde per unam hebdomadam legatur liber Iudith, quem  ipsa uel Achior scripsit. Deinde per unam legatur liber Esther, quem Mardocheus composuit, sed potius ab Esdra scriptus creditur, et ipsius Esdre liber recitetur, quem ipsemet edidisse non ignoratur. A Kalend. Octobris usque Kalend. Nouembris legantur libri Machabeorum, quorum priorem Simon pontifex, ultimam partem eius, Ioannes eius  filius scripsisse traditur, posteriorem Philo Iudeus a Grecis eruditus edidisse cognoscitur. A Kalend. Nouembris usque in Kalend. Decembris legatur Ezechiel, Daniel, et duodecim minores prophete, qui a senioribus Synagoge scripti dicuntur, sed melius ab ipsis editi creduntur. Ab aduentu Domini usque in Natiuitatem Domini Isaias legatur, quem ipse scripsisse non dubitatur. Post uIII Epiphanie legantur Epistole Pauli apostoli usque in Septuagesimam; has ipse omnes scripsit, sed Lucas euangelista ad Hebreos Hebraice compositas in Grecum transtulit.

Sed iam tempus est nos calamum deponere, et aliquantulum uires forsitan ad aliud interim resumere. uos autem fratres Deo dilecti, quorum iussu  hoc onus subiui, quorumque oramine nunc deposui, queso, ut uestre deuote preces apud Deum obtineant, quatenus hoc tantillo iacto semine uberes segetes Christo incrementum dante surgant, et omnes in eo laborantes copiosum fructum in gaudio metant.





SACRAMENTARIUM, SEU DE CAUSIS ET SIGNIFICATU MYSTICO RITUUM DIuINI IN ECCLESIA OFFICII LIBER.




PROLOGUS.


Hunc libellum De Sacramentis collegi ex sanctorum scriptis, ut quibus deest librorum copia, per hoc compendium illorum subleuatur inopia. Huius nomen Sacramentarium scribatur, eo quod per illum omne sacramentum diuini officii ignaris aperiatur.



CAP. I.---De Septuagesima.

Septuagesima dicitur, eo quod ab illa Dominica usque in Sabbatum paschalis hebdomade sunt septuaginta dies. Die Dominica inchoatur, et in Sabbato terminatur; tempus captiuitatis populi Dei significat, qui peccando a Deo recessit, et per misericordiam eius ad requiem rediit. Populus Dei in Babylonia detentus est captiuus septuaginta annis, in quibus suspenderunt organa in salices: et ipsi  sederunt super flumina flentes; quo numero completo reuersi sunt in Ierusalem.

Omne tempus seculi per septem millia annorum  extenditur; hos diuide per centenarium numerum, et habebis septuagies centenos annos; de singulis centenis da annum in decimatione, et erunt septuaginta anni. De his singulis annis da unum diem, et habebis septuaginta dies, in quibus nobis ad memoriam reducitur omne tempus peregrinationis nostre. Nabuchodonosor rex Babylonie captiuum duxit populum de Hierusalem in Babyloniam; diabolus seduxit humanum genus de paradiso in hanc mundi peregrinationem. Septuaginta anni captiuitatis septuagies centeni anni sunt nostre peregrinationis; Iudei septuaginta annis in captiuitate positi ieiunauerunt, nos omni tempore huius uite, quod septem diebus uoluitur, corpus nostrum castigemus, et seruituti subiiciamus. Organa suspenderunt; nos istis  diebus Alleluia et Gloria in excelsis, que sunt cantica letitie, non canimus. Significantes, quod in hac uita ab angelorum gaudio nos separatos ingemiscimus.  Tractum in Missa canimus, quia cum labore et gemitu ad patriam tendimus. Super flumina sedentes illi fleuerunt, nos humiliati fluxum nostre mortalitatis suspiramus. In paschali Sabbato unum Alleluia cantatur: transactis enim septuaginta annis ad Hierusalem uiri tantum reuertebantur, mulieribus et paruulis adhuc in itinere tardantibus: quod significat, quia post terminum huius uite, quod est tempus captiuitatis nostre, corpus nostrum in requiem terre reuertitur, spiritus solus sanctis in gaudio sociatur. Sabbatum enim requies dicitur. Ipsi scilicet uiri pro uxoribus et paruulis solliciti erant, quibus octaua die uenientibus geminam letitiam habuerunt: et nos interim in paschali hebdomada Graduale frequentamus, ueniente octaua die  resurrectionis graduali deposito Alleluia geminamus; quia sancti quamuis in 'gaudio positi, diem iudicii, in quo angeli contremiscent, quasi pro uxoribus, id est corporibus, et filiis, id est operibus solliciti sustinent; quibus in ultima resurrectione receptis gemino gaudio sine fine in celis exsultent.

Septuagesima iincipitur in decima luna secundi mensis. Status huius mundi in tria tempora distinguitur: unum ante legem, aliud sub lege, tertium sub gratia, id est sub Euangelio. Primus mensis, id est Ianuarius, in quo Alleluia canitur, tempus ante legem demonstrat: in quo quia homines secundum libitum suum uiuebant, quasi canticum letitie, id est Alleluia canebant. In secundo mense  decima luna Alleluia deponitur, quia in secundo tempore decem preceptis legis populus a peccati licentia reprimitur. Tunc Alleluia dimisit quando cum merore peccati consuetudinem deseruit. Post captiuitatem templum renouatur; post reditum huius exsilii per Iesum magnum sacerdotem celestis Hierusalem ex uiuis lapidibus, id est ex nobis edificatur.



CAP. II.---De Sexagesima.

Sexagesima infra Septuagesimam currit: que ideo Sexagesima dicitur, quod ab illa Dominica in feriam quartam paschalis hebdomade sint sexaginta dies. Sex sunt opera Euangelii, id est esurientes alere, sitientes potare, nudos uestire, hospites colligere, infirmos uisitare, incarceratos redimere. Et decem  precepta legis, que sunt: unum Deum adora, non facies tibi sculptile, non periurabis, sanctifica diem Sabbati, honora patrem tuum et matrem, non occides, non mechaberis, non furtum facies, non falsum testimonium dices, non concupisces rem proximi tui. Sexies decem sunt sexaginta. Qui per sex opera misericordie decalogum impleuerit, ad feriam quartam pasche pertinebit, in qua, uenite benedicti, officium erit. Hec quarta feria habet conuenientiam cum quarta etate mundi, in qua Dauid et Salomon regnauerunt. In quarta etate gens illa celesti fide inclyta, regno Dauidis et Salomonis gloriosa, templi etiam sanctissimi altitudine totum nobilitatur in orbem. In nostra quarta feria, id est in  quarto tempore, de quibus unum fuit sub Patriarchis, aliud sub iudicibus, tertium sub Regibus et Prophetis; quartum sub Apostolis triumphat; Dauid, id est manu fortis qui uicit leonem, id est diabolum: et Salomon eternus, pacificus regnat, qui templum nobilissimum Deo Patri edificat, cum dicit: uenite, benedicti Patris mei; ad quod per sexagesimam oportet nos currere. Senarius numerus ad laborem, denarius pertinet ad mercedem: omnis labor sex diebus peragitur, denarius in uinea operariis porrigitur.



CAP. III.---De Quinquagesima.

Quinquagesima ideo dicitur, quod ab illa dominica quinquaginta dies ad diem Pasche numerantur, et sunt septem hebdomade. Quinque sunt sensus  corporis, uisus, auditus, odoratus, gustus et tactus: decem uero precepta legis sunt, ut diximus; quinquies decem sunt quinquaginta. Si quis decalogum legis, quinque sensibus per septiformem Spiritum impleuerit, ad resurrectionis diem pertinebit.

In Septuagesimali officio lapsum primi hominis ad memoriam reducimus, qui in exsilium ueniens dixit: Circumdederunt me gemitus mortis, etc.; quem ad pugnam hortatur Epistola: Omnis qui in agone contendit, ab omnibus se abstinet, scilicet a fornicatione, et immunditia, et auaritia, et ceteris uitiis. In pugna positus clamat: Adiutor in opportunitatibus, in tribulatione, etc., de profundis, et in Euangelio inducitur operarius ad uineam excolendam.  In Sexagesima dubitamus an Dominus nobiscum sit, et ideo clamamus: Exsurge, quare obdormis, Domine, etc.; Epistola nos confortat euadere de captiuitate: Libenter suffertis si quis uos in seruitutem redigit. Nos captiui obedientes secundum gradum arripimus, id est de tribulatione: qui in Septuagesima anxiati sumus; ad requirendum proprium Dominum conscendimus et dicimus: Sciant gentes, etc.; in Tractu: Commouisti, Domine, etc., ostenditur terra commota conscientia peccatorum. In Euangelio semen inducitur; in septuagesima uineam colimus: in sexagesima semen iacimus. In quinquagesima tenemus proprium Dominum et dicimus: Esto mihi in Deum, etc. In expeditione positos instruit Epistola per quindecim gradus scalam caritatis dicens:  Charitas patiens est, etc. Tunc triumphatori Deo militie nostre dicemus: Tu es Deus, etc. Tractus nos seruire Deo precipit, qui fecit nos et non ipsi nos. In Euangelio fructum colligimus, quem in sexagesima seminauimus: Hunc scilicet fructum lucis cecus, qui prefigurabatur a Domino quesiuit et inuenit: hoc etiam Postcommunio: Manducauerunt, demonstrat, que nos satiatos corpore Domini indicat.

Tres gradus trium sunt officiorum; primus continet planctum captiuorum, qui esse nolunt sub dominio uitiorum; secundus uoluntatem fuge demonstrat, dummodo si proprius Dominus uelit eos suscipere, ac non a se repellere. Tertius consilium agit  quomodo fugiat presumens iam de susceptione. Primus tractus: De profundis, et secundus: Commouisti sonant tristitiam; tertius uero: Iubilate letitiam, quia ante legem et sub lege tristitiam habuimus perditionis, sub gratia autem uenit nobis letitia saluationis. Similiter: Qui habitat, et: Ad te leuaui, tristitiam: Qui confidunt, denuntiat letitiam. Item: Sepe expugnauerunt, et: Deus, Deus meus tristitiam: Laudate clamat letitiam. Tres reuersiones populi Dei leguntur: una sub Zorobabel duce, et Iesu sacerdote magno in quinquaginta millibus nominum: secunda sub Esdra, qui legem renouauit; tertia sub Nehemia, qui templum reedificauit. Nos a confusione peccatorum penitendo et confitendo reuertimur, deinde lex Dei in nobis bene  operando reparatur: postremo benedicendo, proximum edificando, templum Deo construitur.



CAP. Iu.---De die Cinerum.

Feria quarta, cineres imponimus capitibus nostris, ut memores simus sententie primo homini dicte: Cinis es, et in cinerem ibis; ut qui prius fuimus immortales, per penitentiam et humilitatem redeamus ad immortalitatem. Ideo quarta feria hoc fit, ut sicut sol et luna hac die creatus est, et mundus illustratus, ita nos a tenebris peccatorum ad solem Christum et ad lunam Ecclesiam conuertamur. Usque ad istum diem a Septuagesima in expeditione fuimus, hodie pugnam inimus. Unde oratio Misse hoc indicat dicens: Concede nobis, Domine, presidia militie Christi. Similiter et lectio, quibus armis  pugnare debeamus ostendit dicens: In ieiunio, et fletu, et planctu; egrediatur sponsus de cubili suo, etc. Et Euangelium: Tu autem cum ieiunas, unge caput tuum, et faciem tuam laua. Hora nona missam celebramus, quia hora nona de paradiso homo eiectus exsulauit: quem Christus hora nona in cruce exspirans ad uitam reuocauit.

Ab hac die usque in Pascha sunt quadraginta et sex dies: tot annis edificatum est templum in Hierusalem. Templum hoc corpus Domini significat, cuius nos membra sumus: ut compaginemur corpori nostro Christo, tot diebus abstinentes sumus, dicitur, quod Maria duodecim annorum fuerit quando Christum peperit. Quando Christus passus est, exstitit triginta et trium annorum et dimidii, quod pro  integro accipitur, et fiunt quadraginta et sex anni. Et ita templum hoc, id est corpus Christi, quadraginta et sex annis edificatum est: quod Iudei soluerunt occidendo, sed triduo reedificatum est resurgendo.

Aliter per humanum genus Adam intelligitur, qui quasi fractus, et per totum orbem sparsus colligitur. Sic grece, anatole dicitur oriens, dysis occidens, arctos septentrio, mesembria meridies. Capita horum uerborum habent Adam. A significat unum, d significat quatuor, et iterum a significat unum, m quadraginta significat. Per hunc numerum descendit caro Christi de Adam. Quadraginta enim et sex diebus formatur infans in matre. Senarius numerus  significat sex etates mundi uel sex dies, quibus hic laboramus: uel sex opera misericordie, que superius commemorauimus. Quadragesimus numerus significat decalogum legis et quatuor Euangelia; quibus cum capite nostro, id est Christo, in die resurrectionis triumphamus.

Secundus Adam ideo uenit in carne, ut per penitentiam et baptismum reformetur ad suam imaginem primus Adam, qui est in quatuor partibus mundi, quia Adam sparsus est per quatuor partes mundi, illo numero ad colligentem Adam recurramus, quem continet totus orbis primis litteris suis.

Feria quinta et Sabbatum post caput ieiunii proprio officio carent, quia antiqui Quadragesimam a  Septuagesima inchoabant, et feria quinta ut Dominica uacabant, et 'Sabbato non ieiunabant. Postquam autem Quadragesima a capite ieiunii incepta est, in hebdomada duo dies a Dominica inofficiati sunt. Sabbato in duodecim lectionibus. Oratio super populum ideo non dicitur, quia ad hanc olim Flectamus genua dicebatur: et hoc in Dominica fieri non licet; ad quam consecratio pertinet: et quia qui consecrati sunt, in uirtutibus debent erecti stare.



CAP. u.---De Quadragesima.

Quadragesima ideo uocatur, quia ab hac dominica sunt quadraginta dies usque in Cenam Domini. Populus Dei in Aegypto affligebatur a Pharaone, et per Moysen liberatus mare Rubrum sicco uestigio  transiuit: sed hostiliter eos insequens in undis interiit. Post hoc Deus legem populo dedit, quadraginta annis celesti manna pauit, aquam de petra produxit, deinde in terram fluentem lac et mel introduxit. Aegyptus est iste mundus, Pharao diabolus, Hebraicus populus est Christianus populus, quem Moyses, id est Christus, de potestate Pharaonis, id est diaboli, liberauit. Per mare Rubrum, id est per baptismum, sanguine Christi rubicundum duxit; hostes, id est peccata submersit. Legem dat, quia peccata uetat: quadraginta annis per desertum ducit, quia quatuor Euangelia per decem precepta legis implere precipit. Manna, id est corpore suo pascit: fontem de petra, id est sanguinem latere suo tribuit, in terram repromissionis, id est in paradisum  inducit. In Quadragesima aliqua pars pugne peracta est; hoc dicit nobis, quem in missa Protectorem inuocamus: Inuocauit me, etc. Et in Epistola: Tempore accepto exaudiui te, etc. Et in responsorio: Angeli Domini nos custodiant. In tractu, Scuto ueritatis circumdati sumus. In Euangelio ad triumphum tendimus, ut inimico dicamus? uade, Satanas in interitum.

Moyses ieiunauit quadraginta diebus, Elias totidem, Christus similiter. Lex per Moysen, prophetia per Eliam, Euangelium per Christum designatur: hoc est, lex et prophetie, et Euangelium nos hortantur ad ieiunium quadraginta dierum, ut uidelicet quatuor qualitates corporis maceremus decem preceptis  legis, scientes quod per multas tribulationes oportet nos introire in regnum Dei.

Ab ista Dominica sunt quadraginta dies et duo usque ad baptismum: tot mansiones habuerunt filii Isrel, quando baptizati sunt in mari et in nube; quando exierunt de terra Aegypti de dura seruitute, et peruenerunt ad terram repromissionis. Tot etiam generationes sunt in genealogia Christi. Qui ad celestem patriam tendunt quadraginta mansionibus ut filii Isrel, illuc quadraginta diebus istis perueniunt, qui ad Christum per baptismum transeunt, eodem numero ad eum perueniunt, quo Christus ad nos peruenit. Christus a primo patriarcha Abraham per quadraginta duas generationes ad uirginem descendit: nos per Christum, qui est princeps patriarcharum,  implendo quatuor Euangelia per decalogum legis ad regnum celorum ascendimus. Quater decies fiunt quadraginta. Mundus iste quatuor climata habet, orientem, occidentem, meridiem, septentrionem; annus quatuor tempora habet, uer, estatem, autumnum, hiemem; homo constat quatuor elementis, terra, aqua, igne, ere. Porro ab uno usque ad quatuor arithmetice decem numerantur, hoc significat quod homo in quatuor mundi partibus per quatuor tempora anni decalogum legis et quatuor Euangelia erat impleturus. Luna secunda tertii mensis, id est Martii inchoatur Quadragesima, quia in tertio tempore, id est sub gratia data sunt duo precepta caritatis, quibus homo quasi duabus alis uolaret ad celum.

 A Septuagesima sunt sexaginta dies usque in feriam quartam ante cenam Domini: sexaginta hi dies peregrinationem nostram ad memoriam nobis reducunt, qua peregrinamur a Domino. Tres dies, qui supersunt, triduanum ieiunium Niniuitarum significant. Ut peccata nostra, quibus affligimur, in resurrectione Domini aboleantur, necesse est triduo nos compati morti Christi, ut non irretiamur per concupiscentiam oculorum et superbiam uite. Per sex dies, qui supersunt usque ad Sabbatum, bona opera recoluntur, in Sabbato, id est in requie, animarum perfecte libertati reddimur.

Quadragesima ideo ante passionem Domini celebratur, quia hec laboriosa uita per quadraginta figuratur, qua ab amicitia huius mundi ieiunare debemus;  quia si compatimur, et conregnabimus. uela in Ecclesiis suspenduntur, quia in hac uita secreta celorum nobis absconduntur.



CAP. uI.---De feria quarta hebdomade quarte.

Feria quarta fit scrutinium, aures catechumenis tanguntur, ut uerbum Dei aure cordis percipiant, et ei obediant. Nares tanguntur, ut fetorem uitiorum respuant. Initia quatuor Euangeliorum leguntur, ut quatuor uitiis, id est stultitia, inconstantia, libidine, exuantur, et quatuor uirtutibus, id est prudentia, fortitudine, iustitia, temperantia imbuantur. Dominica oratio et Symbolum eis traditur, ut sicut Hebrei ab Aegyptiis, ita ipsi discedant a uitiis. Due lectiones leguntur, una eos ab errore reuocat, altera  mores instruit, quia duo populi, Iudei et gentiles, ad fidem conuertuntur. Responsorium: uenite Filii, ad fidem uocat: beata gens bene operantes laudat. Euangelium in Sile lotos, id est, in Christo baptizatos probat. Quod quarta feria quarte hebdomade quadragesime hoc fit, istud significat. Per Quadragesimam omne tempus seculi significatur; sex dies primi sex etates unius cuiusque hominis demonstrant: quarta feria et quarta septimana Quadragesime compaginantur quarte etati seculi et euo unius hominis. Quarta etas est a Dauid usque ad transmigrationem Babylonis, a qua uelut iuuenili etate in populo Dei regum tempora ceperunt. Hec etas apta est regno. Hac etate Christianum imperium sumpsit exordium, iurante Domino Dauid: De  fructu uentris tui ponam super sedem tuam. Ideo in feria quarta hebdomade quarte catechumeni ad nomen Christianum accedunt, que prefigurata est quarta etate seculi, qua promissum est regnum Christi; de quo angelus: Dabit illi Dominus Deus sedem Patris eius, ad quod regnum ipsi per fidem et operationem ueniant.

Sabbato ante passionem Domini leguntur due lectiones, quibus catechumeni, mares scilicet et femine, instruuntur: quia in hoc Sabbato quoque scrutinium agebatur.



CAP. uII.---De Sabbato ante Palmas.

Sabbatum ante Palmas ideo officio uacat, quia apostolicus eleemosynam dat. Hac die uenit iehsu  Bethaniam, ubi fuerat Lazarus mortuus, et fecerunt ei cenam ibi. Et Maria accipiens libram unguenti, et unxit pedes Iesu, et tersit capillis suis, et domus impleta est ex odore unguenti. Hoc ea die apostolicus facit membris Christi, quod ipsa fecit capiti. Pedes Christi sunt pauperes, libra unguenti est iustitia, capilli bona nostra nobis superflua, pauperibus necessaria. Odor in domo, bona fama in mundo.



CAP. uIII.---De die Palmarum.

Dies Palmarum est quando Dominus de Bethania descendit Ierosolymam, et ei turba obuiam uenit cum ramis palmarum. In memoriam illius rei nos per ecclesias nostras solemus portare ramos et clamare: Hosanna Filio Dauid; benedictus qui uenit in nomini Domini, rex Isrel. Appropinquante passione  appropinquauit Dominus loco passionis, quia sponte pro nobis uoluit mori. Decima die mensis primi agnus, qui in Pascha immolaretur, domum introduci iussus est in lege; et Dominus decima die eiusdem mensis, hoc est ante quinque dies Pasche in ciuitatem, in qua pateretur, ingressus est. Palma dicitur uictoria: Dominus superato diabolo et mundo cum ramis palmarum ingressus est in ciuitatem, nos deuictis uitiis et peccatis cum palmis uictorie intrabimus celestem Ierusalem. Maior hec hebdomada uocatur propter maiora officia et passiones, que in hac hebdomada leguntur. Feria secunda et feria tertia duplex lectio legitur, quia Christus pro duobus populis patitur.



CAP. IX.---De feria quarta hebdomade maioris.


Feria quarta ad memoriam nostri reducitur crudele consilium Iudeorum, et mansuetudo Christi. In introitu, In nomine reticetur: Et omnis lingua confiteatur: quia Iudei non confitebantur, sed perdebant Dominum. Unus homo duas mortes passus est, mortem corporis, et mortem anime: in prima lectione et in primo responsorio recolitur mors anime in secunda lectione et in secundo responsorio mors corporis. Pro utraque mortuus est Christus; caro Saluatoris pro salute corporum; sanguis uero pro animabus effusus est. Unus homo unam habuit animam; ideo primum responsorium unus uersus sequitur. Secundum responsorium quinque uersus habet, sicut homo per quinque sensus mortuus est.  Ipsa die uela deponuntur, quia in passione Christi cuncta mysteria Scripture nobis reserantur. Passio que legitur facit nos recolere mortem nostram.



CAP. X.---De Die Cene Domini.

Feria quinta oleum consecratur tribus modis; in ea reseruatur corpus Domini usque in crastinum, reficitur quoque in commemorationem cene Domini, lauantur pedes fratrum et pauimenta ecclesie, nudantur altaria usque in Sabbatum sanctum. In ea die penitentes ueniunt ad absolutionem, et Gloria Patri cantatur in officio misse. Quinta die produxit Dominus aues et pisces de aquis; quinta etate, que fuit a transmigratione Babylonis, uenit Dominus in mundum: et aues, id est sapientes, et pisces, id est insipientes de pelago erroris produxit. Hodie  unctio olei conficitur, quia quinta etate Christus uenit, qui nos in regnum et sacerdotium ungeret. Oleum uisibile in signo est, oleum inuisibile in sacramento; oleum spirituale intus est. Oleum pro infirmis in ipso officio consecrationis corporis Domini consecratur, quia Christus pro infirmis moritur. Chrisma in loco pacis consecratur, quo uncti, Christo equiuoci, id est Christiani nominemur, ut eius pace fruamur. Oleum sanctum ibi consecratur, quo reges et sacerdotes Domini ungamur. Ipsa die finitur lex ueteris Testamenti: Moyse enim mortuo Iosue dux ordinatur; quia lege traditionibus Phariseorum corrupta Christus incarnatur. Qui hodie pascha cum discipulis suis manducans ueteri legi finem imposuit, et noue  gratie initium dedit, tradens eis corporis et sanguinis sui mysterium. Quod in crastinum reseruatur, quia in iudicio uulneratum representatur.

Cena Domini in fine diei agitur, quia iusti in fine mundi epulabuntur in conspectu Domini. Pedes fratrum et pauimentum ecclesie lauantur, quia nobis qui sumus pedes Domini, et qui sumus Ecclesia, id est conuocatio, per Christum peccata remittuntur. Unde et penitentes absoluuntur. Et quinta etate uenit Dominus et soluit legem, qui peccata puniebat; et gratiam instituit, qui crimina relaxabat. Altaria nudantur uestimentis. Altare est Christus, uestimenta sunt sancti, qui eo relicto fugerunt. Tribus diebus, id est feria quinta, sexta et Sabbato  passionem et sepulturam Domini celebramus, ideo Gloria Patri et campanarum signa omittimus. Hodie mandatum fit, quod Dominus cum discipulis suis fecit: Pax ad missam non datur, eo quod Iudas Dominum osculo prodiderit. Chrisma hodie conficitur, quia hodie noua lex in datione corporis Domini incipitur. Ignis etiam hodie nouus, de crystallo, acceptus benedicitur, quia fumo legis exstincto lumen gratie Christo largiente accenditur. Penitentes ideo hodie absoluuntur, quia hodie Dominus per nouam legem peccata dimisit dicens: Corpus meum pro uobis tradetur, et sanguis meus pro uobis effundetur, in remissionem peccatorum. Gloria Patri reticetur, quia Filius Dei occidetur. Lumina exstinguuntur, quia uerum lumen, id est Christus, exstinguitur.  Corpus Domini in crastinum retinetur , ut in feria sexta passioni Domini communicetur. Ampulla cum chrismate, antequam benedicatur, syndone alba de serico inuoluatur, ita ut dimidia uideatur; benedicta autem cooperiatur, ut a nemine nuda uideatur, et omnes salutent eam. Ampulla cum chrismate est corpus Christi sumptum de uirgine. Pontifex flat in ampullam ter, per hoc Spiritum sanctum in Christo corporaliter habitare denuntians. Antequam transiret ad altare crucis, aliquo tempore coopertus, et aliquo erat nudus. Coopertus erat, cum fugeret in Aegyptum et humanas necessitates pateretur; nudus erat, cum miracula faceret. Syndon alba est eius mundissima conuersatio, postea cooperitur ut non uideatur; quia Christus,  postquam post resurrectionem in celum ascendit, inuisibilis apparuit. Quem adhuc salutamus; quia quotidie eum adoramus. Statio fit Laterani: Lateranis dicta est a Laterano, qui quondam Cesariano truncatus est gladio.



CAP. XI.---De die Parasceues.

Parasceue dicitur preparatio, eo quod illa die parabant Iudei que in Sabbato necessaria erant, sicut quondam de manna faciebant. Sexta Feria terra impletur animalibus, et primus homo ad imaginem Dei formatus est; moxque ex latere eius dormientis sumpta costa femina formatur. Sexta etate seculi Christus incarnatur, et sexta die crucifigitur: de cuius latere quasi dormientis in cruce sanguis et aqua fluxit, unde Ecclesiam fabricauit. Dicit lectio:  Decima die mensis tollat unusquisque agnum per familias et domos, et seruabit eum usque ad quartam decimam diem mensis huius, immolabitque eum omnis filiorum Isrel ad uesperam. Dominus noster est agnus, qui decima die ingressus est Ierusalem, quarta decima traditus, quinta decima die pro nobis immolatus est. Sequitur responsum cum quatuor uersibus: Christus quando naturam hominis assumpsit, ex quatuor elementis compositum corpus sumpsit. Ille pendebat in cruce quasi Iudex in tribunali sedens; latronem conuersum ad gloriam, non conuersum ad penam iudicabat. Pendebat in cruce medius inter duos latrones, unde unus uersus: in medio, inquit, duorum animalium cognosceris. Duo genera  sunt afflictorum: afflicti qui corriguntur, ad latronem conuersum pertinent; qui non corriguntur, pertinent ad Iudam, et ad latronem non conuersum.

Hodie ad memoriam reducitur passio Domini, ad imitationem scilicet nostram: ipse enim passus est, ut sequamur uestigia eius. Unde sonat lectio: Erit agnus absque macula. Tolletis etiam et hedum et seruabitis eum, etc. Agnus absque macula est corpus Christi immaculatum: hedus corpus suum est, quod sumus nos qui peccatores sumus. Utrumque animal memoratur in religione pasche; paschalis agnus immolatio Christi; hedus est mortificatio nostra. De resurrectione etiam nostra sequitur lectio dicens: uiuificabit nos post duos dies, et in die tertia suscitabit  nos, quia, si compatimur, et conregnabimus. Tractus: Qui habitat secundum Romanos post multos labores uitam nobis promittit: ubi dicit: Longitudine dierum adimplebo eum, et ostendam illi salutare meum, id est Christum.

Deinde sequitur passio: in ea uelut ipsum Christum in cruce uidemus. Duo diaconi denudant altare, auferentes more furantis, quia tradito Christo in manus iniquorum, apostoli in more furum fugerunt et latuerunt. Missa non cantatur in sexta et in septima feria, quia apostoli biduo in merore fuerunt, et in tristitia ipsi biduo ieiunauerunt: idcirco sacramenta biduo penitus non celebrantur: orationes pro omnibus gradibus recitantur, ut in aduersitatibus ad patientiam passionis Christi, et orationes confugiamus.  Pro Iudeis: Flectamus genua non dicimus, quia illi illudendo genu flectebant. Pacis osculum intermittimus, ut quod Iudas fecit in Domino, nos uitemus in fratribus. Deinde crux salutatur, Christus uero adoratur, quia in cruce redempti sumus. Crux non solum nobis, sed et angelis cunctisque in celo uirtutibus profuit, et sacramentum, quod antea nesciebant, illis aperuit. Prosternimur corpore ante crucem, mente ante Deum. Sicut Deus humanum genus per hominem redemit, quod per hominem periit: ita per lignum eum reparauit qui per lignum cecidit. Adam perditus per quatuor partes mundi dispersus erat; Adam saluatio quatuor partes mundi comprehendit statu corporis sui in ligno. Corpus Domini cum calice, uino non consecrato,  profertur; calix feria quinta consumptus, est finis ueteris legis. uinum non consecratum per sanctificatum panem sanctificatur.



CAP. XII.---De Sabbato sancto.

Sabbato sancto uigilie aguntur, quia media nocte surrexit Dominus: media etiam nocte est uenturus in similitudinem Aegyptii temporis, quando Pascha celebratum est, exterminator uenit, et Dominus super tabernacula transiit, et sanguine agni postes frontium nostrarum consecrati sunt.

Romani ceram oleo mistam benedicunt, agnos inde faciunt: in octaua populo ad incensum et ad subfumigandum domos dabunt. Cera est Christi humanitas, oleum est misericordia; agnus de cera factus  est Christus in pascha immolatus. Cereus significat columnam ignis que precessit filios Isrel; diaconus, qui eum benedicit, significat angelum, qui eam ferebat. Post esum agni prima die egressi sunt de Ramesse, secunda die de Socoth, tertia die de Ethan, in qua die apparuit columna. Prima dies est passio Christi, secunda descensio ad infernum; tertia est resurrectio Christi; qui est columna ignis in nocte, id est terribilis peccatoribus: columna nubis in die, id est blandus iustis. Columna precessit baptizatos in mari et in nube; cereus precedit catechumenos nostros. Lumen est Christus et gratia resurrectionis, quo presens nox et catechumeni illustrantur. Qui cum baptizantur, trina mersione Christo consepeliuntur, et cum eo resurgent a  morte uitiorum. Cereus a diacono benedicitur more Romano, qui conficit agnos. Qui cereus per octo dies neophytorum precedit pontificem, qui caput est populi, quia columna ignis precessit populum usque ad terram repromissionis. Cereus nouo igne accenditur, ut designet Christi doctrinam nouam in Nouo Testamento, uel nouam gratiam qua illustrata est nox, scilicet Dominice resurrectionis. Duo cerei minores ab eo illuminati, sunt chorus apostolorum a Christo illuminatus. Uterque precedunt catechumenos ad baptismum; uterque precedant nos ad terram repromissionis: per se Christus illuminat Ecclesiam; illuminat et per apostolos.

Quod cathecumeni feria quarta post mediam Quadragesimam et Sabbato catechizantur, significat  quod fide et operatione sint imbuendi catechumeni. In Ecclesia sunt duo ordines, sapientes scilicet et insipientes. Per lectiones, que ad missam in die leguntur, sapientes instruuntur: que in nocte ad matutinas leguntur, insipientes imbuuntur, unde et exponuntur. Ideo hoc die lectiones toto nocturnali leguntur, quia conuenit insipientibus uidelicet catechumenis adhuc in ignorantia positis. Quod autem absque titulo leguntur, hec est causa: Eis qui cognoscuntur ciues celestis Ierusalem, scilicet sapientibus, pronuntiandi sunt auctores librorum: ut amore dulcedinis nominis conciuis suis auidius lectiones imbibantur. Catechumeni uero quia nondum cognouerunt ciues Ierusalem, frustra eis profertur auctor incognitus: quibus uilesceret auctoritas  per ignorantiam. Quatuor lectiones leguntur, quibus catechumeni instruuntur.

Mensa tabernaculi habet quatuor pedes: tabernaculum est Ecclesia, mensa est sacra Scriptura; quatuor pedes sunt hi: historicus intellectus, allegoricus, tropologicus, id est moralis, anagogicus, id est superior. Historia est cum res ita ut facta est, profertur, ut hec historia: In principio creauit Deus celum et terram, in qua creatio mundi, et formatio hominis refertur. Catechumenus in hac lectione discit qualiter homo sit formatus, qualiter sit lapsus: ne ipse consentiat carni sicut Adam Eue. Secunda lectio: Factum est in uigilia matutina, etc., in qua refertur saluatio Hebreorum et submersio  Aegyptiorum: in quo facto historie catechumenus instruitur posse liberari de manu diaboli per aquam baptismi. Allegoria est, cum uerbis siue rebus mysticis presentia Christi et Ecclesie sacramenta signantur; ut tertia lectio: Apprehendent septem mulieres uirum unum, id est septem gratie Spiritus sancti Iesum; quem multo tempore desiderauerunt, quia nullum alium inuenire potuerunt, in qua eterna statione requiescerent. Item: Cum abluerit Dominus sordes aqua filiarum Sion Spiritu iudicii et Spiritu ardoris; hoc est, sacerdos lauat sordes aqua, Deus peccata Spiritu sancto. Demonstratur catechumenis in hac lectione, quid debeant amare, scilicet uirum quem apprehenderunt septem mulieres; et quid eis proficiat  baptismus, id est ut per Spiritum iudicii, et Spiritum ardoris minora et maxima peccata purgentur. Tropologia est moralis locutio ad institutionem morum siue apertis siue figuratis prolata sermonibus; ut lectio quarta: Omnes sitientes, uenite ad aquas, et audite audientes me. Et iterum: Derelinquat impius uiam suam, etc. Docetur catechumenus in hac lectione declinare a malo et facere bonum. Sicut prime due lectiones propter historicam narrationem concluduntur in cantico, sic ista locutio duobus canticis dilatatur propter duas se circumiungentes, mores scilicet bonos et celestem patriam. Anagoge, id est sensus ad superiores ducens locutio est, que de preteritis, futuris, et ea que in celis est uita futura, siue mysticis siue apertis sermonibus  disputat; unde catechumenis dicitur in Cantico: Sicut ceruus desiderat ad fontes aquarum. Canticum ideo cantatur, quia ipsi sunt futuri in baptismo de centum quadraginta quatuor millium cetu, qui cantant canticum nouum, quod nemo poterat dicere nisi illi. Cantare solius est in conspectu Domini gaudere pre ceteris de innocentia, qua procul dubio uestiuntur infantes in baptismo.

Sacerdos tangit de oleo sancto scapulas et pectus catechumenorum. Oleum pertinet ad donum gratie Dei, ut dicitur: Alteri fides in eodem Spiritu. Ad tutamen mentis et corporis imponitur oleum in scapulis et pectore; per cogitationes malas et opera diabolus nos corrumpit; oleo sancto, id est scuto fidei munimur in scapulis, ut portemus onera Christi,  id est bona opera; in pectore pro munimine cogitationum dicit sacerdos, abrenuntias Satane, id est diabolo, quem in ore tenebras per immolationem idolorum? Et omnibus operibus eius, id est uoluptatibus carnis, superfluis cibis et potibus, et omni luxurie? Et omnibus pompis eius, id est omnibus uanis et superfluis honoribus? Per abrenuntiationem expellitur prior hospes, id est diabolus; per confessionem intrat secundus. Credis in Deum Patrem omnipotentem? credo. Ecce aditus hospiti per fidem patet. Credis in Filium eius? Credo. Ecce aditus diuinorum operum. Credis in Spiritum sanctum? Credo. En dantur baptizandis dona Spiritus sancti.

 Diabolus iure possidet infantes per peccatum primi hominis, qui nunc per exorcismum expellitur. Paruuli saluantur propter fidem parentum et patrinorum, sicut filia demoniaca liberata est in Euangelio fide matris. Qui adulti sunt et possunt loqui, proprio ore proferant suam professionem; pro paruulis respondeant patrini, quia ipsi non possunt loqui. Sicut enim alieno peccato obnoxii, rei tenemur; ita propria peccata fide laxantur.

In prima oratione mundatur habitaculum hospitis, qui debet Deum suscipere, et deprecatur eius aduentus: Omnipotens sempiterne Deus, adesto m. pietat. t. m., deinde gratias agit quod tam magnus hospes ad tam humile hospitium descendit; deinde recolit miraculum super aquam diuinitus factum, ubi  dicit: Spiritus Domini ferebatur super aquas: et quod factum est in saluatione arce, id quoque factum esse in figura baptismi. Deinde expulso diabolo signat cum signaculo crucis ut non habeat locum redeundi diabolus. Per inuocationem sancte Trinitatis exemplo baptismi Trinitas adest in nostro baptisterio. Pater significatur ubi dicitur: Benedico te per Deum uerum; Filius ubi dicitur: Benedico te per Iesum Christum; Spiritus sanctus in ultimis. Quod uox mutatur, significat discessum uitiorum ob presentiam Spiritus sancti uenientis iam in aquam ubi dicitur: Descendat in hanc plenitudinem fontis uirtus Spiritus sancti. Tunc ponuntur cerei neophytorum in aquam, quia significatur per cereum Spiritus sanctus. Filios Isrel precessit columna ignis in  nocte et columna nubis in die; columna ignis est Christus, a quo illuminati sunt apostoli; columna nubis est Spiritus sanctus, a quo illuminatur Ecclesia. Cerei neophytorum cum cereis Ecclesie illuminantur: quia postquam sacerdos introduxit eos in societatem Ecclesie, tunc illuminabuntur corda illorum. Leuato de aqua infante, linit eum presbyter chrismate in cerebro, propter occasionem transitus mortis, ibi curat plagas mortis et soluit uincula ut Samaritanus semiuiuum.

Si sine confirmatione moritur, saluabitur quidem; sed plenam gratiam non consequitur, episcopus per impositionem manus dat Spiritum sanctum, id est nuptialem uestem. Per oleum recta conuersatio, per balsamum sancta intelligitur doctrina; sapientia ad  uitam, scientia pertinet ad doctrinam. Chrismalis unctio pertinet ad duo dona Spiritus sancti, ad sapientiam scilicet et scientiam. Oleum ad sapientiam, balsamum odorem suum longe lateque spargens ad scientiam pertinet. Hec duo, id est doctrina et operatio sunt in septem donis Spiritus sancti. Sapientia ad uitam, intellectus ad doctrinam, consilium ad doctrinam, fortitudo ad uitam, scientia ad doctrinam, pietas ad uitam, timor ad utrumque. Hec sunt ornamenta uestis que tribuit Deus menti nostre per impositionem manus episcopi; sine quibus periculosum est aliquem inueniri in conuiuio regis. Hoc solis pontificibus licet sicut apostolis. Sine isto signaculo non oportet nos presentari ante Deum:  quod signum uidens exterminator in frontibus notris transit domos nostras, quia non sui sumus, sed eius, cuius signum portamus. Ipsa crux nullo in loco figitur melius, quam in eo, ubi summus pontifex laminam auream, in qua sculptum erat nomen Dei ineffabile, figebat. Crux cum chrismate fit quod conficitur ex oleo et balsamo. Per oleum nitor caritatis, per balsamum odor bone notitie acquiritur.

Litanie que fiunt circa baptismum, significant intercessiones sanctorum pro renascentibus. Litanie Grece, Latine supplicationes dicuntur: litanie ante et post baptismum aguntur, quia in circuitu sedis iris legitur. Sedes est Ecclesia, super quam Dominus sedet. Color iaspidis aque iudicium, color  sardii iudicium ignis. Septem lampades sunt septem Spiritus Dei. Baptismus est mare uitreum, in quo non aliud uidetur exterius quam quod gestat interius. Chrystallus de aqua in glaciem et lapidem uertitur pretiosum, et baptismi gratia figuratur. Iris sole nubes irradiante fit, et post diluuium primum propitiationis signum intercessio est sanctorum, quo Dominus illustrat Ecclesiam et munit. Designat smaragdus uiridi lapidi similis, hos qui immarcescibili fide ceteros orando protegunt. Trina mersio significat tres dies mortis Domini, cui consepelimur; eleuatio de aqua, quod cum eo resurgimus. Albas uestes octo diebus portant cereis accensis. uestes anime sunt corpora nostra, que debent esse munda et candida a malis actibus. Cerei accensi est caritas  in bonis operibus, per octo dies; id est in noua lege. In Sabbato exuuntur ipsa uestimenta, quia in die exitus anime Sabbatum, id est requiem inueniunt; et uestimenta sua, id est corpora hic dimittunt, ut recipiant illa iterum in nouissimo die. uestimenta albatorum ab ipsis portanda sunt, donec penitus consumantur. Duplicia sunt uestimenta; quia duplex remuneratio sanctis promittitur in uita eterna, id est gaudium anime, et gloria incorruptibilis corporis. Post baptismum si polluimus corpora nostra, id est uestes anime, illico festinemus ad secundum baptisma, id est penitentiam, ubi mundamur per gratiam septiformis Spiritus. Septem ad nouam legem, decem ad ueterem pertinent.  Si decem precepta per septiformem Spiritum custodiamus, Deo per obedientiam coniungimur, a quo per inobedientiam recessimus, et ipsum regem, Dominum nostrum in decore suo uidebimus. Unde illo Sabbato finitur: in septuagesimo numero septenarius septempliciter decuplatur.

Septuagesima significat tempus illud quando filii Isrel in Aegypto fame et operibus duris opprimebantur a Pharaone, et pro liberatione sua Dominum Deum suum inuocabant. Feria quarta in capite ieiunii quando Moyses iuit liberare eos. Quadragesima illud quando plage facte sunt in Aegypto. Pascha quando peruenerunt ad mare Rubrum quod significat baptismum. Transierunt per desertum sub ducibus neophyti nostri per quadraginta dies, sub  presbyteris et patrinis deducuntur. Columna precessit Iudeos, cereus baptizatos. In Sabbato ad terram repromissionis perueniunt. Quadraginta due mansiones filiorum Isrel sunt quadraginta duo dies, ut qui in captiuitate peccatorum fuimus, per exempla patriarcharum reuertamur per baptismum ad terram repromissionis. Qui baptizant, sunt patres baptizatorum, patrini uicarii eorum quibus commendantur: ut quia non uacat presbyteris, ab ipsis doceantur.

Cum Agnus Dei ad litaniam incipitur, cerei neophytorum incipiuntur siue incenduntur, quia per illum lumen accipiunt qui tollit peccata mundi. Gloria in excelsis dicitur ob gloriam Dominice resurrectionis, et quia, in quibus habitat diabolus, iam  inhabitat Spiritus sanctus; hoc sonat oratio: Deus, qui hanc sacratissimam noctem, etc.; similiter et lectio: Si consurrexistis cum Christo, etc.; et infra: Mortui enim estis, etc. Ad baptizatos pertinet in Alleluia: Misericordia Domini, in tractu: ueritas eius predicatur. Unde et Alleluia preponitur, quomodo hic misericordia, postea ueritas in iudicio.

Hebrea lingua est mater ceterarum linguarum et nobilior, Latina inferior et quasi filia: unde et Alleluia, quod Hebreum est, preponitur hic, quod in ceteris officiis non fit. Euangelium resurrectionem Christi ad memoriam reducit, et angelorum ad feminas allocutionem. Ante Euangelium non portatur lumen, sed thymiama, quia hoc tantummodo obtulerunt mulieres. Quod offertorium non cantatur, significat  silentium mulierum. Sanctus cantatur, quod est cantus angelorum, quia resurrectionem eius angeli nuntiauerunt. Agnus Dei reticetur, quia peccata mundi tollere non credebatur. Sacerdos, qui est uicarius Christi, peragit officium, quia Christus apparuit cui uoluit.



CAP. XIII.---De paschali tempore.

Pascha et Pentecoste de Scripturis sanctis firmissime tenentur, et quadragesime dies ante pascha ut obseruentur, Ecclesie consensio roborauit. Per octo dies Pasche octo officia in commemoratione neophytorum fiunt. Primum habet duas laudes, id est, Alleluia, Confitemini, et tractum Laudate, octauum habet duo alleluia: Hec est dies, et Laudate  pueri, quod non fit in ullo Sabbato usque ad Pentecosten. Sex media habent Responsoria et Alleluia. Prima uita non fuit sempiterna peccanti, requies ultima sempiterna est penitenti. Octauus dies est qui primus, ita prima uita, sed eterna uita redditur. Quia Adam primo uitam habuit, Alleluia canitur; et quia non fuit sempiterna, Tractus sequitur; ut in lingua humiliori humilitas posterioris uite recordetur. Adhuc neophyti in peregrinatione sunt, in qua tamen Deum laudare debent, quia redempti sunt. Requies ultima, que redditur in septima die, et perficitur in octaua, ipsa habet sempiternam beatitudinem: propterea in septima die, et octaua die duo Alleluia cantantur; primum quia uita redditur, secundum quia sempiterna est. Alleluia ideo, quia  omnium linguarum gloriosior est lingua Hebraica. Dominicis duobus duo Alleluia cantantur. Duo sunt, unde anima in septima die, id est in requie, laudat Deum; unum de percepta letitia uite perennis: alterum de percipienda resurrectione; siue quia in resurrectione mens et corpus laudabit Dominum. Per singulos dies unum Alleluia celebratur, quia interim sine corpore anima laudat Deum. In festiuitatibus sanctorum duo Alleluia sunt, quia iam de Domini aspectu potius letantur, quam he que tantum sunt in resurrectione anime. Unum quia requiescunt, alterum quia uident Deum. Medii sex dies Pasche responsoria tenent et Alleluia. Septenarius numerus requiem, senarius significat opera. Anime sanctorum ante resurrectionem corporis sunt quidem  in requie, sed non sunt in ea actione, qua corpora recepta uegetantur. Inest quippe futuris corporibus quedam ineffabilis tranquillitas otiose actionis. Per responsoria intelligitur actio sanctorum in corpore, que erit cum omni letitia; ut responsorium sonat: Hec est dies quam fecit Dominus, etc. Et quia hec letitia exitum habet in glorificatione, sequitur Alleluia. Et ut demonstretur, eamdem actionem non esse aliud nisi laudem Dei, per sex dies continuatim Alleluia canitur. Responsoria cum uersibus de psalmo sunt Confitemini, qui sonat laudem. Que tamen laus per Alleluia concluditur propter nobiliorem linguam. uersus: Benedictus qui uenit feria quinta: Lapidem quem reprobauerunt feria sexta cantatur, propter passionem Domini,  quam idem uersus sonat.



CAP. XIu.---De octo diebus neophytorum.

Sicut iter filiorum Isrel a mari Rubro usque ad terram repromissionis significat omnem cursum presentis uite, ita octo dies neophytorum cursum presentis uite designant, in quo nos oportet secundum resurrectionem Christi uiuere. Mare Rubrum significat baptismum sanguine Christi rubricatum, hostes morientes peccata preterita. Ducitur populus per desertum, baptizati ducuntur ad ecclesiam quotidie. Illi manna, isti corpus Christi, ne deficiant in uia huius uite sumunt. Illos columna, istos precedit cereus in figura Spiritus sancti, qui illuminat membra Christi. Status etiam  cursus nostri tali modo signantur. Prima dies quando baptizantur est Sabbatum, id est requies, et status est Ade, antequam peccaret. Adam ita factus fuit, ut absque labore uiueret, et tamen delectabiliter operaretur. Hec requies data est baptizatis in Sabbato, ut deinceps operentur bona usque ad alteram Sabbati, sicut et Adam operi deditus fuit absque labore. Requies et innocens uita, quam habuit Adam in septima die; quando requieuit Deus ab omnibus operibus suis; hanc recipiunt modo baptizati in Sabbato. Deinde quia restat uia baptizatis per desertum, post Alleluia Tractum cantamus, id est, patientia per quam exspectare debent terram repromissionis. Sequuntur septem dies, qui perinent ad opus bonum, ne uacua domus inuadatur.  Post illos sex dies sequitur baptismus: qui eos introducit ad patriam repromissionis, ubi est requies sempiterna; non reuertentes ad aliquem laborem, sed de letitia glorie animarum ad letitiam incorruptibilis corporis: ac ideo non sequitur: Alleluia: Hec dies quam fecit, etc., tractus, sed Alleluia: Laudate pueri.

Sex dies, qui inter duo Sabbata sunt, utrumque tempus nobis ad memoriam reducunt, scilicet illud Ade, quo fuit deditus desiderantissimo operi in paradiso; et illud, quo filii Isrel transierunt per desertum sub ducibus. In quo tempore non sunt attrita uestimenta eorum, et sic tandem peruenerunt ad libertatem in terra repromissionis. Que significat patriam in qua recipiuntur sancte  anime post seculum transactum.



CAP. Xu.---De ipsa die Pasche et sex sequentibus.

In die Pasche erit resurrectio mortuorum ea hora et eo tempore, quo Dominus surrexit. In introitu presentat se Christus in Ecclesia Patri dicens: Resurrexi, et adhuc tecum sum. Oratio: Deus, qui eternitatis nobis aditum, etc.; regni celestis sanctis Ecclesie apertum demonstrat per capitis sui resurrectionem. Epistola nos admonet, ut separati simus a uitiis, contra que certauimus per dies quadragesimales. Responsorium monstrat, quantum letari oporteat eos, qui purgantur a uitiis. Alleluia docet, in quo sit letandum, quia pascha nostrum immolatus est Christus. Euangelium exponit causam totius letitie.

 Illi sex dies paschales, in quibus Responsorium cantamus et Alleluia, informant omnes dominicales siue festos dies, quos celebramus ab octaua Pentecostes usque in Septuagesimam. Responsorium et Alleluia actum eorum et letitiam, siue laudem siue gratiarum actionem, qui perseuerant in sanctitate, quam acceperunt in baptismo. Ita enim in spe habent regnum futurum, ut etiam hic operando ad beatitudinem perseueranter perueniant. Aliter: per Responsorium actiua uita, per Alleluia contemplatiua intelligitur. Actus necesse est, ut hic celebremus, ut id quod speramus, et per patientiam exspectamus, adipisci ualeamus. Responsoria que per septem dies cantamus, siue dominicales dies uel festos sanctorum dies qui sequuntur, tales actus significant, qualis  est predicatio, lectio, eleemosyna, uisitatio uiduarum, pupillorum et infirmorum. Alleluia quod sequitur, significat laudem Dei, in quem transfertur anima sanctificata ab omni peccato.



CAP. XuI.---De quinquaginta diebus ab octaua pasche ad octauam Pentecostes.

Illi quinquaginta dies, qui sequuntur a Sabbato Pasche usque ad octauam Pentecostes, alteram uitam informant, quam nondum percepimus: ubi non erit Responsorium: quia nemo ibi predicabit, sed erunt omnes docibiles Dei. Alleluia tamen ibi celebrabitur, id est letitia animarum de percepta immortalitate et receptione corporum et gratiarum actione Deo in eternum. Eamdem letitiam numerus quinquagenarius  significat, qui apud Hebreos Iubileus appellatur; id est iubilatione plenus.

Quotidiani dies informant eos, qui presbytero confitentur peccata sua, ut ab ipso corripiantur, et consilium accipiant penitendi. Ipsi dies sine Alleluia transigunt, quia non est pulchra laus in ore peccatoris.



CAP. XuII.---De Dominicis a Septuagesima usque ad Pascha.

Dominici dies a Septuagesima usque in Pascha eos informant, qui his tentationibus tunduntur, sine quibus uita presens non potest transigi. Tunc Alleluia non cantatur, sed Tractus: quia quamuis pertineant ad contemplationem propter suam dulcedinem, et unionem, tamen non est in tanta letitia, in  quanta est ille, qui non offendit uerbo; quia hic perfectus est.

Per dies Quadragesime informat eos sancta Ecclesia, qui proprie penitentes uocantur: excepto quod non excommunicantur, et ad manus reconciliationis episcoporum non redeunt. In fine Quadragesime informat eos in ieiunio, in abstinentia, in luctu, in uigiliis, in obedientia bonorum operum quibus reconciliamur Deo in penitentia.



CAP. XuIII.---De pentecostali tempore.

Tempus Pentecostes inchoatur a prima die resurrectionis, et currit usque in diem quinquagesimam post Pascha. Dominus quadraginta dies post resurrectionem suam in hac terra et in hac uita cum discipulis suis conuersatus est: postquam celos ascendit,  post decem dies Spiritum sanctum misit fidelibus. Per quadraginta dies continentia, per decem merces laboris accipitur. Septies septem sunt quadraginta nouem; additur unum, id est, Dominica dies, et fiunt quinquaginta. Per septiformem Spiritum dabitur nobis in Christo requies. Isti quinquaginta dies post resurrectionem Domini non sunt in figura laboris, sed letitie et quietis, propter hoc ieiunia relaxantur, et stantes oramus, quod est signum resurrectionis. Hoc etiam omnibus Dominicis diebus obseruatur, et Alleluia canitur; quod significat actionem nostram non esse nisi in laude Dei, sicut scriptum est; Beati qui habitant in domo tua, Domine.



CAP. XIX.---De diebus Rogationum et litaniis.


Litania maior instituta est a Romanis propter bella que inimici tunc commouebant aduersus uicina regna. Dicit Epistola: Multum ualet deprecatio iusti assidua. Euangelium ponit tria, panem, piscem, ouum. Per panem omnia bona que de terris nascuntur, per piscem que de aquis, per ouum animalia que simul ceunt, intelliguntur. Hec omnia in illo tempore in aliquo profectu sunt. Germina messis pullulant, arborum fructus ex flore prodeunt, uinea atque olei liquor suis erroribus erumpunt, pullorum animantia campos tondent. Quando hec necessaria sunt nostris usibus, petenda sunt a Domino, ut conseruentur ad spiritualia. Ita per panem caritatem, per piscem fidem, per ouum spem  intelligere possumus, quibus tribus a nobis colitur Diuinitas. Hec precipue illo tempore petenda sunt, quando resurrectio Christi ab Ecclesia celebratur.

Litanie ante Ascensionem Domini taliter institute sunt. In uienna urbe Gallie terre motus maximus multas Ecclesias et domos multorum subuertit, bestie multe, lupi, ursi ac cerui ingressi ciuitatem deuorabant plurimos, et hoc per totum annum faciebant. In uigilia uero Pasche palatium regale in eadem ciuitate diuino igne succensum est. Tunc Mamertus episcopus indixit triduanum ieiunium in populo Dei, et cessauit tribulatio. Hoc exemplo adhuc Ecclesie Dei litanias triduanas ubique celebre colunt.



CAP. XX.---De uigilia Pentecostes.


In uigilia Pentecostes leguntur quatuor lectiones, et canuntur quatuor cantica ante baptismi consecrationem, sicut in uigilia Pasche. Ibi legimus: In principio creauit Deus, etc. In ista tentauit Deus Abraham, in illa non sequitur canticum, in ista sequitur. He due lectiones ad memoriam nobis adducunt duos patres: unum secundum carnem, alterum secundum Spiritum. Adam, qui in prima lectione memoratur, carnalis est pater, a quo omnes originem ducimus. Qui peccauit non obediendo precepto Dei: ideo non sequitur canticum uictorie. Abraham uero pater est spiritualis, cuius fidem imitando filii Dei efficimur et populus Dei uocamur. Iste restituit obediendo, quod primus offendit non  obediendo; unde merito sequitur canticum uictorie, quia occidit uitium inobedientie. Hec lectio pertinet ad uictoriam.

Sequitur canticum: uinea facta est, etc., scilicet sacramentum Christi et Ecclesie; quod pertinet ad allegoriam: quia non his uenissent boni mores, ad uniuersum orbem non transissent. Secunda lectio: Scripsit Moyses canticum; et canticum: Attende celum pertinent ad tropologiam: mores enim instruunt. Tertia lectio: Apprehendent septem mulieres, in qua septem dona Spiritus sancti de obedientibus uirum unum faciunt. Quarta lectio: Audi, Isrel, in qua dicitur: Disce ubi sit longiturna uita et lumen angelorum et pax; quod pertinet ad Anagogen.

 In prima lectione Pasche Adam de terra formatur, et Eua de Adam: id est Christus de uirgine nascitur, de quo Ecclesia. In secunda occisus est diabolus in mari Rubro, id est in Christi sanguine. Postea per dilectionem septem mulierum coniunctum est Christo genus humanum. Deinde ad bona opera directum est in lectione: Hec est hereditas. Iste ordo seruatur in uigilia Pasche; aliter est in uigilia Pentecosten. In isto recolitur, quomodo Abraham Deo placuit per obedientiam, et sua progenies in bonis operibus delectata sit: cui tamen necesse est in Nouo Testamento, ut adiungatur Christo per baptismum, et sic in eo maneat, usque dum perducatur ad regnum celorum. Alleluia in commemoratione prime innocentis  uite Ade canitur, sed quia non fuit eadem innocentia sempiterna, Alleluia in Tractum conuertitur.

Unctio chrismalis ab episcopo data in capite septem diebus obseruetur, quibus diebus aduentus Spiritus sancti super apostolos ab Ecclesia celebretur. Cumque Spiritus in septem mulieribus ad suum uenerit hospitium, unicuique mulieri per singulos dies paretur conuiuium. Hospes Spiritus sancti est mens hominis singuli dies profectus mentis, conuiuia he sint uirtutes. In fide uirtutem, in uirtute scientiam, in scientia abstinentiam, in abstinentia patientiam, in patientia pietatem, in pietate amorem fraternitatis, in amore fraternitatis caritatem. Oleum solet fessorum membra fouere, balsamum uero solet redolere.  Oleo ungit Spiritus sanctus, cum confesse anime per penitentiam peccata laxat: balsamo ungit, cum cor per scientiam doctrine illustrat. Oleum fuit Spiritus, quando datus est apostolis in terra, ut peccata relaxarent: balsamum, quando de celis datus est, ut omnes uerbo illustrarent. Oleo et balsamo ungimur, ut fide et operatione saluemur.



CAP. XXI.---De tempore sacros ordines conferendi.

Sabbatum duodecim lectionum non propter tot lectiones, sed propter duodecim lectores dicebatur. Sex enim sunt lectiones, que ab antiquis Romanis Grece et Latine legebantur. In temporibus, quando agimus duodecim lectiones, solemus ieiunare, etiamsi peruenerint in octaua Pentecostes; quando  celebratur festiuitas septiformis Spiritus et neophytorum, duodecim lectiones oportet nos inchoare. A tempore primi mensis in duodecim lectionibus, consecratio sacrorum ordinum celebratur; ipsa enim consecratione hoc agitur, ut homo Deo coniungatur.

Primi apostoli semper in Decembri mense, in quo natiuitas Domini celebratur, consecrationes ministrabant; quo consecratos propinquius Christi corpori coniungebant. Per tres enim tessera decades annuales fiunt hebdomade quadraginta due: tot generationes secundum Mattheum Christi cum eo sunt; tot etiam hebdomade inueniuntur a prima Sabbati primi mensis usque ad quartam Sabbati decimi  mensis.

Consecratio prima celebratur prima Sabbati primi mensis: que quasi in loco Abrahe generat Christum, per quem benedicuntur omnes gentes. Ipsa consecratio tempore uerni celebratur, quod tempus habile est pro creationibus. Nam et Abraham tertia etate huius mundi factus fuit; que etas adolescentie comparatur que habilis est generationi filiorum.

Secunda consecratio est in quarto mense secunda Sabbati, quod est initium secundi catalogi quatuordecim hebdomadarum. Hec deputatur in loco Dauid, qui prostrauit Goliam, id est humilitas superbiam. Qui consecrantur, manu fortes sint per humilitiam, ut  superbiam deiiciant. Ipsa celebratur in Iunio, quod tempus aptum est bello.

Tertia consecratio celebratur in Septembri tertia Sabbati, quod est initium tertii catalogi. Hec deputatur Iechonie generationi, qui dicitur preparatio Domini; consecrati enim debent se preparare in aduentum Christi. Que consecratio habet finem in ipsa natiuitate Christi; que aliquando in tertia hebdomada finitur, et habet hebdomadas tredecim: aliquando in quarta, et habet quatuordecim. Neque hoc sine ratione est, quia si computetur catalogus nouissime tessera decadis, et semel computetur Iechonias, non amplius inueniuntur cum ipso Christo quam tredecim generationes. Si ipse computetur, quatuordecim inueniuntur.



CAP. XXII.---De ieiuniis Quatuor Temporum.


Quatuor ieiunia initium sunt quadragesimalis temporis: denarius numerus totam disciplinam nostram continet, que talis est ut creatura creatori seruiat. Creator Deus colitur in tribus personis; colitur ab animo qui eum diligit ex toto corde, ex tota anima, ex tota uirtute; cui corpus subiicitur ad regendum, ex quatuor elementis compositum, id est calido, sicco, frigido, humido. Quod si bene rexerit tria anime, quatuor corporis, que fiunt septem, subditur homo creatori, et sunt decem. Quatuor temporibus annus uoluitur, uere, estate, autumno, hieme: hec quatuor tempora solent per delectamenta sua nos reuocare ab amore Creatoris. Qua de re ieiunandum est in unoquoque tempore, ut nostra  quatuor elementa castigentur: ne a dilectione mundi subripiantur. Ipsa enim quatuor elementa coniuncta sunt in sua natura quatuor temporibus anni. uer est calidus et humidus. In eo facimus unum ieiunium, ut elementum humoris castigetur in nobis: ne consentiat false pulchritudini ueris. Ex humore et calore nascitur pulchritudo terre. Aestas sicca est et calida, in quo alterum ieiunium facimus, ut castigetur elementum caloris in nobis: ne consentiat incendio carnali. Autumnus est frigidus et siccus, in quo tertium fit ieiunium, ne aliquo languore animi arescamus, ac defluamus et inueniamur sine pinguedine olei in eterno tabernaculo. Etenim illo tempore congregamus, quo in futuro fruamur. Quartum ieiunium fit in hieme, que  est frigida et humida; ne membra nostra fluxu soluantur atque luxu in comessationibus, et potationibus, atque per hoc amor Dei negligatur. Quia ergo quatuor tempora nos impediunt ab amore celestium, scilicet matutinum, meridianum, uespertinum, nocturnum: per hec enim quotidie ab amore eternorum retrahimur; unde in unoquoque ieiunio tres dies sunt; quia unumquodque tempus tres menses habet, pro unoquoque mense singuli dies ieiunio consecrantur. Quia uero quotidiana peccata nos aggrauant, non sufficit unum ieiunium per unum quodque tempus: ac propterea quadragesime tempus inducimus, quo quotidiana peccata affliguntur. Denanarius: qui pertinet ad disciplinam nostram, quater  ductus quadraginta facit: in ipso denario presidet sancta Dei Trinitas, et regit creaturam suam: ut aliena sit a deceptione primi parentis. Eadem ieiunia quarta et sexta feriis et Sabbato ideo celebrantur; quarta quia in ea die Iudei fecerunt consilium ut occiderent Christum; sexta feria cum occiderunt; Sabbato more Romanorum ieiunium concluditur propter tristitiam apostolorum.



CAP. XXIII.---De ordinatione.

In quo potissimum consecratio celebratur, quia Deus sanctificauit diem septimum. Quia ergo caritas Dei diffusa est in cordibus nostris per septiformem Spiritum, qui datus est nobis, ideo sanctificatio in septima die commemoratur, ubi requies commendatur.  Episcopi consecratio transit ad Dominicum diem: ipse est uicarius apostolorum, imo Christi; eo die accipit donum Spiritus sancti, qua die illustrabat corda apostolorum.

Quarta feria leguntur due lectiones; quarta etate mundi lex et prophetia uiguerunt; qui consecrantur, habeant notitiam legis et prophetarum. Sexta feria una lectio legatur, quia lex et prophetia in uno Euangelio recapitulatur, quod legitur in sexta mundi etate. In Sabbato, quando benedictio datur, quatuor lectiones leguntur; quia quatuor sunt ordines benedicentium Dominum: domus Isrel, domus Iacob, domus Leui, et qui timent Dominum. Quinta lectio est de camino ignis, quia consecrandi debent esse probati per fornacem, id est per multas tribulationes.  Ad quam genua non flectemus, ne statuam Nabuchodonosor adoremus, ideo ut affatio sit separata ab errore gentilium. In sexta lectione perseuerantia bonorum operum instruitur, in Tractu humilitas docetur, in Benedictus benedictio, id est laus consecratorum tenetur.

Hieronymo cleros dicitur sors, clericus dicitur sors Dei; quia accipit decimas, id est partem Domini. Tonsura incepit in lege a Nazareis, in Euangelio a Petro. Sacerdotes legis cydarim, reges uero coronam portabant. Christus rex et sacerdos, fecit nos reges et sacerdotes: reges quo mores regamus; sacerdotes quo desiderium carnis mortificamus. Nuditas capitis cydarim, capilli significant coronam. Per caput mens intelligitur, in qua est agnitio Dei; que est radenda  a capillis, id est superfluis cogitationibus. Corona quam in inferiore parte capitis portamus, est ratio cum qua mundana gubernamus.



CAP. XXIu.---De ordinandis eorumque dignitate ac officiis.

Qui ordinantur, Christo incorporantur. Ipse fuit ostiarius, sicut dicit: Ego sum ostium; per me si quis introierit, huic ostiarius aperit. Exorcista exstitit, quando demonia expulit. Lector erat, quando Isaiam legerat. Acolythus fuerat quando lumen cecis reddebat, et dixit: Ego sum lux mundi. Subdiaconus, quando aquas conuertit in uinum; diaconus, quando lauit pedes discipulorum; presbyter quando  dedit corpus suum; episcopus, quando benedixit eis.

Ostiarius cum ordinatur suscipit claues ecclesie, et ipse aperit ostium ecclesie; si quis per fidem aliquem introduxerit in Ecclesiam, ipse est ostiarius. Lector dicitur a legendo; lectores sumus quando instruimus aliquem de moribus intrantem ad Christianum populum. Exorcista dicitur adiurator; si quis per orationes suas uitium diaboli poterit de homine expellere, exorcista est. Acolythus est ceroferarius. Lumen quod fertur ante Euangelium siue sacrificium, significat letitiam; huius benedictio pertinet ad prophetiam. Qui ignem uerbi celestis, quo et fratres ad agnoscendum illuminentur, et ad diligendum Deum inflammentur, predicando ministrat,  acolythus est. Subdiaconus dicitur subminister. Hic accipit ab episcopo calicem et patenam, que uasa corporis et sanguinis Domini ferat diaconus ad altare. Non est eius officii legere Epistolam, sed lectoris. Diaconus dicitur minister, scilicet sacerdotis, quia in mensa Domini celeste conuiuium disponunt. Huic manus impositio fit, per quam operatio Spiritus sancti intelligitur: in aliquo sapientia, in aliquo fides, in aliquo castitas. Accipit stolam in sinistro humero, id est onus Domini leue in actiua uita: legit Euangelium, quia quandiu Christus illud predicauit, minister nobis factus est. Presbyter dicitur senior, ut sit canus non capite, sed mente. Huius manus unguntur oleo, ut sint munde ad offerendum Deo hostias; et large ad cetera pietatis opera.  Olim erat idem presbyter, qui episcopus; sacerdos a sacro ducatu dicitur. Opus presbyteri ad donum Spiritus sapientie pertinet. Pontifex dicitur quasi pontem faciens populo ad celum. Antistes quasi ante stans siue contra stans, scilicet hereticis. Episcopus super intendens uerbo et exemplo. Hic est sponsus Ecclesie. Sicut in nuptiis multi conueniunt, ita hic multi in consecratione episcopi quasi ad nuptias Ecclesie confluunt: ut in perfectum ordinato congaudeant, et Deo pariter preces fundant. uicarius est Christi, ideo oleo in capite ungitur: caput Ecclesie est Christus, oleum in capite caritas in mente. uice Christi regit Ecclesiam. Benedictio omnium electorum erit communis, sed pro qualitate operum  diuerse mansiones.



CAP. XXu.---De uestibus sacerdotum episcoporum.

uestes sacerdotum pertinent ad conuersationem Christianorum. In diuinis induantur lineis, in quotidianis negotiis utantur laneis. Linee uestes sunt subtiles orationes ad Deum: lanee uero grossa locutio ad populum; amictus dicitur, qui circumuincitur, quo colum undique cingitur. In isto uestimento admonetur castigatio uocis. Postea poderis, id est talaris uestis, que alba uocatur; que totum corpus ab iniquis operibus et a prauis mentem cogitationibus compescat. Cingulum significat castitatem. Sandalia subtus pedem cooperiunt, desuper nudum relinquunt. Per sandalia seu cambagas, perfectus ad  predicandum Euangelium, quod nec terrenis commodis occultatur, inuitatur. Casula quia pertinet ad omnes clericos, significat etiam opera, que ad omnes pertinent: fames, uigilie, lectio, oratio, etc. Casula est duplex inter humeros et inter pectus post tergum. Per humeros opera exprimuntur: duplex uestimentum in humeris sunt bona opera coram proximis et coram Deo. In pectore sit duplex, id est doctrina et ueritas: ueritas interius, doctrina ad homines. Per stolam intelligitur iugum Domini suaue, id est Euangelium.



CAP. XXuI.---De dalmatica.

Dalmatica religio sancta et immaculata est uisitare pupillos et uiduas. Dalmatica habet duas coccineas lineas retro, similiter et in anteriori parte;  quia uetus et Nouum Testamentum rutilant dilectione Dei et proximi. Immaculatum esse pertinet ad Deum, uisitare fratres ad proximum. Color coccineus opera misericordie, que ex caritate fiunt in pupillis et uiduis. Per candorem dalmatice uisitatorum munditia designatur. Fimbrie, que procedunt de dalmatica, uerba sunt predicationis. Triginta fimbrias habet dalmatica retro et ante; singule linee altrinsecus quindecim: quia caritas in ueteri et in Nouo Testamento quindecim ramos producit. Per humerum dextrum et sinistrum prosperitas intelligitur et aduersitas, in quibus prodest fratribus caritas. Quindecim rami caritatis sunt: Patiens est, benigna est, non emulatur, non agit perperam, non inflatur, non est ambitiosa, non querit  que sua sunt; non irritatur, non cogitat malum, non gaudet super iniquitate, congaudet autem ueritati, omnia suffert, omnia credit, omnia sperat, omnia sustinet. Linea, que in medio est, quasi stipes est caritatis: linee siue fimbrie in dextro siue sinistro, scilicet retro ad precepta ueteris Testamenti pertinent, que uero in anteriori parte sunt, ad Nouum Testamentum pertinent. Sinistrum latus habet fimbrias, quia actualis uita sollicita est et turbatur erga plurima. Dextrum latus non habet; quia contemplatiua uita quieta est. Largitas brachiorum siue manicarum est hilaritas datoris. Diaconus, qui legit casulam, circumcinctus est latere sinistro pertusus, quia uult Christum imitari,  qui lancea est perfossus in latere. Subucula qua induitur pontifex post camisiam, significat uirtutes intimas et orationem sublimium, que non patet omnibus, sed perfectis atque maioribus, ut est fides, spes, caritas.



CAP. XXuII.---De pallio archiepiscopi.

Pallium archiepiscoporum super omnia indumenta est, ut lamina in fronte solius pontificis, sic illo distinguitur archiepiscopus a ceteris episcopis. Pallium significat torquem, quem solebant legitime certantes accipere. Quod habeat duas lineas a summo usque deorsum, retro et ante, significat: quod mandata ueteris Testamenti a principio Genesis usque in finem, in humerali linea operando et docendo portet pontifex in pectorali nouo a primitiua  Ecclesia usque in finem. Circa collum circulus, est disciplina Domini. Sermonem antiqui cantantes coronam in capite, torquem in collo accipiebant. Corona in capite est caritas in mente, torques in collo est operatio in predicatione: ut operibus impleat quod uerbis docet. Corona gratia Noui Testamenti, torques, spes regni celestis; cuius splendor eximius ad exemplum corone uel torquis nulla unquam fine claudetur. Sudarium portatur in manu sinistra, quo oculorum et narium tergantur superflua. Hoc sunt pie et munde cogitationes, quibus detergimus molestias animi ex infirmitate corporis et uite presentis.



CAP. XXuIII.---De sandaliis.

Episcopus habet ligaturam in suis sandaliis, quam non habet presbyter. Episcopi est huc et illuc discurrere  per parochiam ad regendam plebem, et ideo ligata sunt, ne de pedibus cadant. Hec significant firmare mentis gressus, qui in turbis populorum uersantur. Presbyter uero, qui domi hostias immolat, securius incedit. Diaconus etiam habet in sandaliis ligaturam, quia suum est ire ad comitatum. Subdiaconus habet dissimilia, ne diaconus estimetur. Sandalia cursum predicatoris significant; solea que subtus est, ne predicator se terrenis negotiis implicet. Lingua de albo corio subtus calcaneum, ut sit innocens et sine dolo; lingua exinde surgit separata a corio sandaliorum, lingua est eorum qui foris sunt, et testimonium dant bonum predicatori; hi sunt in inferiori parte, et quodammodo a conuersatione spiritualium separati. Lingua superior  spiritualium lingua est, qui predicatorem in opus predicationis introducunt; hec in exteriori uita predicatoris requirunt. Intrinsecus sunt circumdata sandalia de albo corio, ita intentio predicatoris sit candida coram Deo et pura conscientia. Extrinsecus uero integrum apparet, quoniam uidetur predicatorum uita despecta secularibus. Superior pars sandaliorum, per quam pes intrat, multis filis est consuta, ut duo coria non dissoluantur: in initio debet studere predicator pluribus uirtutibus atque scripturarum sententiis, ut opera forinsecus cum his, que intrinsecus intenta sunt, coram Deo, non disiungantur. Lingua sandaliorum, que super pedes est linguam predicatoris  significat: linea ope sutoris facta procedens a lingua sandalii usque ad finem eius est euangelica perfectio. Linee ex utraque parte procedentes, lex sunt et prophete, que in Euangelio recapitulantur. Etenim ipse replicate sunt ad medianam lineam, que usque in finem currit. Ligatura in mysterium incarnationis Christi, corrigie supererogatio est proprio sumptu predicare.



CAP. XXIX.---De uestibus presbyteri.

Panthera bestia habet colores septem: nigrum, album, griseum, croceum, uiridem, erium, rubeum. Que panthera uarias herbas comedit constans in petra, languentes ad se uenientes flatu suo a morbo sanat. Per pantheram presbyter intelligitur, qui habet septem uestes et septem uirtutes. Niger  color humilitas, albus castitas, griseus discretio, croceus sapientia, uiridis fides, erius spes, rubeus caritas. Diuerse herbe, diuerse sententie Scripturarum; petra Christus, languide bestie homines peccatis egri. Quos sacerdos sanat, si eis sententias de Scripturis proferat. Presbyter dum se preparat, quasi duellum cum diabolo pro Ecclesia inchoat. Humerale ponit in capite, id est spem pro galea; albam, id est fidem pro lorica; cingulum, id est castitatem, pro baltheo; subcingulum, id est testimonia Scripturarum aut exempla sanctorum pro pharetra et sagittis; stolam, id est obedientiam uel iustitiam pro lancea uel funda; fanonem in manu, id est operationem pro claua; casulam, id est caritatem pro scuto; Euangelii librum, id est  uerbum Dei pro gladio; sandalia, id est predicationem pro calceamentis pugillum.



CAP. XXX.---De campanis.

In lege tubis, apud nos campanis populus conuocatur. Campana fit ex metallo eris, quod est durabile et sonorum, habens interius plectrum ferreum; campane sunt ora predicatorum Noui Testamenti, que plus durant, quam tube ueteris Testamenti, atque altius resonant. Ora predicatorum durabunt usque ad finem et audietur longe sonus eorum usque in fines terre. Ferrum interius est lingua eorum, funis est mensura uite nostre: qui funis habet initium a ligno, Scripturam sacram quod significat Noui Testamenti descendentem a  ligno Dominice crucis. Quod lignum a superioribus continetur, quia Dominica crux a prophetis et antiquis patribus retinetur. Qui funis usque ad manum sacerdotis pertransit, id est Scriptura ad opera sacerdotum debet transire. Presbyter moueat signum, ut sciat se significari per ipsum. Quando funem sequitur sursum, recogitet quantum ad bona opera se erigat; quando trahit dersum, consideret, quantum adhuc in prauis iaceat. uinculum, quo plectrum ligatur, quedam est moderatio, que scit ad tempus mouere plectrum lingue, ut labia feriantur. uinculum attractum funis plectrum mouet. Quando modestia ad auctoritatem sacre Scripture linguam predicatoris mouet.



CAP. XXXI.---De ecclesia.


Ecclesia est conuocatus populus per ministros Ecclesie; ipsa etiam domus uocatur Ecclesia quia continet Ecclesiam. Synagoga dicitur congregatio, quod pertinet ad pecora, que ad pastum congregantur; uel Ecclesia dicitur conuocatio, quod pertinet ad rationabilia. Ipsa uocatur Kyrica, id est, dominicalis: Kyrios Grece, Latine Dominus; ipsa etiam appellatur basilica, id est, regalis domus: Basileos rex dicitur, quasi basilaus, id est basis populi, hoc est laus populi. Ad quam conueniunt, ut audiant iudicia Dei, et manducent corpus Domini. Masculi stant in parte australi, et femine in borcali: ut ostendatur per fortiorem sexum, firmiores sanctos constitui in maioribus tentationibus  huius mundi; et per fragiliorem sexum, infirmiores in aptiori loco.



CAP. XXXII.---De uelo mulierum.

Linus papa ex precepto beati Petri constituit ut mulier uelato capite in ecclesiam intret, propter reuerentiam sacerdotis; ut quasi ante iudicem, sic ante sacerdotem, qui uicarius est Domini, propter reatus originem subiecta debet uideri: et ne uiri incitentur ad libidinem.



CAP. XXXIII.---De choro.

Chorus est consensio cantantium: dicitur chorus quod initio in modum corone circum aras starent et psallerent. Cantores sunt Dei laudatores et ad laudem ceteros excitantes. uestes cantorum sunt linee, candide et longe: linee ut sint subtiles  ingenio; candide, ut sint mundi et casti; longe, ut sint perseuerantes in bono usque in finem. Laxitas capparum est latitudo caritatis, fimbrie bona opera.



CAP. XXXIu.---De ceremoniis in missa episcopi.

Missa olim a Lectione et Euangelio inchoabatur, qui mos in uigilia et Pasche et Pentecostes adhuc retinetur. Introitum uero et orationem instituit Celestinus papa. Introitus episcopi ad missam, qui uicarius est Christi, significat aduentum Christi in mundum, et populi adunationem ad eum siue per suam predicationem seu suorum predicatorum. Introitus episcopi celebratur, ad sessionem suam tangitur officium ex parte, quod Christus corporaliter gessit in terra, siue discipuli eius: usquequo  ascendit ad paternam sedem. Unde mos inoleuit, ut non sedeatur in Ecclesia, quandiu presens officium agitur: quia labori Christi deputantur, qui ad cultum Dei uocantur.

Preconibus psallentibus Christus currum suum ascendit, et in mundum uenit; unde dicitur: Currus Dei decem millibus multiplex. Currus decem millium, multitudo est sanctorum in rdinibus Ecclesiasticorum et in auditoribus eorum. Septem gradus sunt ordinatorum: ostiarii, lectores, exorciste, acolythi, subdiaconi, diaconi, presbyteri. Octauus auditorum, nonus et decimus cantorum, uirorum et mulierum; millium additur propter perfectionem. ueniente Domino, ducit secum prophetas,  sapientes et Scribas; diaconi sunt in loco prophetarum, qui annuntiant ex Euangelio uitam futuram; subdiaconi sunt in loco sapientium, qui sciunt uasa disponere, et noua et uetera proferre. Acolythi in loco scribarum, qui accendunt corda fidelium ex sacra Scriptura.

Precedit in thuribulo thymiama, quod significat corpus Christi plenum odore bono: quod primum debet predicari in omnibus gentibus. Deinde candelabra ferantur, ut super fundamentum iam positum luceat lux predicatorum coram hominibus. Iam illuminatos subdiaconi sequantur, quia sapientia debet Ioqui inter perfectos. Euangelium illis iungatur, in quo declarata est perfectio. Episcopus et sibi iuncti Euangelium sequantur, ut dicitur: Si  quis uult post me uenire, abneget semetipsum et tollat crucem suam et sequatur me.

Septem diaconi sunt in ministerio episcopi in loco prophetarum, quia Scriptura septempliciter diuiditur inter Nouum et uetus Testamentum: que in Euangelio ministrant. Episcopus et sibi iuncti post Euangelium in medio; quia uicarius est Christi, sequitur Euangelium. In Nouo Testamento in quatuor, id est actus apostolorum, canonice Epistole septem, Epistole Pauli quatuordecim, Apocalypsis: in ueteri in tria; in legem, in prophetas, in psalmos. Si quinque diaconi fuerint, quinque ministros librorum demonstrant Euangelio ministrare. Episcopus in medio quasi Euangelium habet in Nouo Testamento primum ordinem predicatorum historie, secundum  Epistole, tertium prophetie, ut est Apocalypsis: in ueteri unum legis, et alterum prophetie. Si tres fuerint, tres ministrationes trium librorum; fons omnis sapientie Euangelium in medio, in Nouo Testamento duo Epistole et prophetie; in ueteri unum, id est legem; Nouo Testamento enim omnis Scriptura apud ueteres lex uocatur. Si unus fuerit, unum dilectionis preceptum ostendit, ut dicitur: Omnis lex in uno sermone impletur, diliges proximum tuum sicut teipsum. Ministerium prophete est ex memoratis libris euangelicam ueritatem approbare, et habeant ante se subdiaconorum sapientiam, ut congruo tempore prophetent: et acolythorum lux doctorum opus expleat exponendo libros.

Sapientia, id est subdiaconi, uadunt in medio  tympanistriarum iuuencularum, ut doceant, que tympanistrie laudare debeant. Tympanistrie sunt cantores, ministerium cantorum laudes resonat. Adolescentule sunt noue Ecclesie, carne edomita Deum laudantes. Episcopus ueniens stat inclinatus, et pacem dat ministris qui a dextra leuaque sunt: Christus Ecclesie presentatus, que prius optauit: Osculetur me osculo oris sui, dedit ei pacem, et his qui de Iudeis, et his qui de gentibus. Pacem etiam offert cantoribus, qui retro stant; quia tam his, qui in lege, quam his, qui in Nouo Testamento erant, pacem tribuit. Tunc cantores de aduentu subdiaconorum, id est sapientia Dei intelligunt Trinitatem Deum laudare et dicunt: Gloria Patri et Filio et Spiritui  sancto. Diaconi quasi chorus prophetarum stant cum eo humilitati, et dicunt: Domine, doce nos orare; quia unigenitus Filius, qui est in sinu Patris docet orare. Laudatores aduentus Domini siue cantores tempus esse annuntiant, ut corda Patrum conuertantur in filios: sicut Abraham tres angelos uidit, et unum Deum adorauit; sic modo filios Abrahe oporteat credere et dicere: Sicut erat in principio et nunc et semper et in secula seculorum. Duo diaconi uadunt uicissim altrinsecus osculari latera altaris, quia Christus misit binos apostolos ante faciem suam. Osculum eorum significat, ubi intrantes dicunt. Pax huic domui: Altare corda electorum signat. Postea reuertuntur ad episcopum, ut in Euangelio legitur: Quia reuersi apostoli nuntiauerunt  illi que fecerunt. Sunt discipuli cum Christo; Christus solus orat.

Deinde cantores tempus Dominice passionis memorantes dicunt uersum de psalterio. Psalterium ex inferiori parte percutitur, et in superiori habet in quo reboat. Sic et opus passionis Domini ab inferiori habet percussuram, a superiori parte dulcedinem resurrectionis. Deinde ascendit episcopus ad altare, et osculatur illud, et Euangelium; hoc est Christus tempore passionis ascendit Hierusalem ad crucem. Osculum Euangelii pax duorum Euangeliorum: osculum altaris pax Christi cum hominibus eius passionem imitantibus. Euangelium remanet in altari usque ad legendum, ita Euangelica doctrina initio sonuit in Hierusalem; inde exiuit in publicum.  Deinde transit episcopus ad dexteram altaris; Christus elegit dexteram uitam post resurrectionem suam. Diaconi post eum stant in ordine: qui post Christum stant, firmati sunt, ut eum sequantur usque ad mortem, et cum eo transcant ad eternam uitam. Maior pars stat in parte dextra, minor in sinistra; dextra pars sunt eterna, sinistra uero temporalia. Petimus a Deo eterna, id est iustitiam, sapientiam et caritatem; petimus et temporalia, fructus terre, et pacem in terra nostra. Inter hec omnia acolythi stant, et tenent cereos in manibus: luceant doctores et uerbis et operibus.



CAP. XXXu.---De Kyrie eleison.

Kyrie eleison propter tres causas cantatur; una  ut serenetur mens sacerdotis ad ea attendenda que ore dicit; altera, ut dignus sit loqui cum Deo, quantum ad humanam naturam pertinet; tertia, quod si tedio aliquo corporali spiritus affectus sine mente orauerit, Dominus non in furore suo respiciat super illud, sed in iudicio misericordie. Ideo etiam in omnibus officiis ante orationem Dominicam Kyrie eleison dicitur, id est Domine, miserere. Tunc deponunt acolythi cereos, id est post bona opera humiliantur: quia Deus superbis resistit, humilibus autem dat gratiam.



CAP. XXXuI.---De cereis.

Cereus in medio stans, significat Christum, qui dixit: Ubi duo uel tres congregati fuerint in nomine  meo, in medio eorum sum. Septem cerei, septem dona Spiritus sancti. Episcopo ascendente ad sedem cereostata mutantur de locis suis in ordine unius linee excepto primo usque ad altare. Cereostata uaria dona Spiritus sancti; linea una unitas Spiritus sancti in singulis donis. Quod incipit a primo, indicat Christum, a quo procedit, Spiritus sanctus usque ad altare, id est corda electorum. Quod postea in officio misse agitur illud tempus significat, quo Apostoli et eorum successores negotia Domini exercent, quod finitur perlecto Euangelio.



CAP. XXXuII.---De Gloria in excelsis.

Telesphorus papa instituit, ut Gloria in excelsis ad missam cantetur: Hilarius Pictauiensis Ecclesie episcopus  Gloria in excelsis composuit. Symmachus papa constituit, ut in Dominicis diebus et in natalitiis martyrum idem hymnus canatur. Sacerdos dum Gloria in excelsis incipit, ad orientem se uertit: quia hunc angeli in oriente, id est in Bethlehem, ubi Christus natus est, cecinerunt. Transitus episcopi ad altare significat Christi transitum, ut diximus de passione ad eternam uitam: et ideo in hoc loco Gloria in excelsis dicitur, quoniam gloria ineffabilis in excelsis facta est, quando Christus transitu suo animas sanctorum copulauit consortio angelorum. Hoc gaudium annuntiauit angelus in natiuitate eius. Post resurrectionem data est hominibus pax, quando sub uno Domino copulantur celestia, terrena.



CAP. XXXuIII.---De Dominus uobiscum.

 Pax uobiscum sumptum est de Euangelio; Dominus uobiscum de libro Ruth; et cum Spiritu tuo de Epistola Pauli. Cum sacerdos dicit: Dominus uobiscum, ad populum faciem uertit; quia quos salutamus, eis faciem presentamus. Salutatio presbyteri siue episcopi, et responsio populi significant unum affectum esse debere episcopi et populi, sicut hospites unius Domini



CAP. XXXIX.---De collectis.

Orationem uersus orientem dicit, ubi celum surgit; quia maior cognitio Dei in celis est et essentie in angelis uel in animabus sanctorum, quam in terra habitantibus sanctis. Oratio sacerdotis est benedictio Christi super discipulos quando celum  ascendit. Hac expleta ascendit episcopus ad sedem, et sedet, Christus cursu suo disposito pro conuenientia locat presbyteros in suo ordine, diaconos in suo, subdiaconos in suo, ceterosque gradus in suis; nec non et auditores, unumquemque in suo. Ascendit in celum, ut sedeat ad dexteram Patris: sedebunt cum eo, quibus dicitur: Sedebitis super sedes duodecim, iudicabitis duodecim tribus Isrel. Aliqui sedent cum eo, aliqui stant. Qui sedent sunt membra Christi in pace quiescentia: qui stant, in certamine posita. Caput et membra unum corpus sumus. In aliquibus sedet Christus, in aliquibus stat. Altior locus positus est episcopis, ut ipsi superintendant, et populum custodiant: et tanquam uinitori altior locus sit ad custodiendam uineam suam, id est ciuitatem suam, sanctam scilicet Ecclesiam.

 Lectio dicitur a legendo, quia non cantatur: cum hec legitur, solemus sedere. Lectio est predicatio, sessio obauditio; Responsum credentium confessio. Aliter: per lectionem, ueteris Testamenti, que humilior est, predicatio; per Responsum predicatio Noui Testamenti, que excellentior est.



CAP. XL.---De Anniuersariis.

Corpus nostrum constat ex quatuor elementis, id est calido, sicco, frigido, humido, ut peccata, que per corpus gessimus, purgentur in quarta die. Post tertium diem, id est septimo post mortem alicuius offerimus pro eo sacrificium. Aliter. Septem dies sunt in hebdomada, ut quidquid in toto tempore,  quod septem diebus uoluitur, deliquit, abluatur: agimus septimum diem. Triginta diebus mensis expletur, unaqueque actio per diem, finis autem actionum per mensem exprimetur, ideo trigesimus dies agetur ut quod in fide sancte Trinitatis per decalogum legis peccauit purgetur. In anno peragit sol cursum suum; per solem Christus, per lunam significatur Ecclesia. Anniuersarius dies ideo agetur, ut quidquid deliquimus in Christum uel in Ecclesiam, relaxetur. Sicut sanctorum anniuersaria dies in eorum honore ad memoriam nobis reducitur super utilitatem nostram, ita defunctorum ad utilitatem illorum. Omni tempore bonum est orare pro defunctis, etiamsi defuncti dies per obliuionem nesciatur, seu per ignorantiam. Pro baptizatis omnibus defunctis  cum sacrificia uel eleemosyne offeruntur, pro ualde bonis gratiarum actiones sunt, pro non ualde malis propitiationes sunt: pro ualde malis etsi nulla sint adiumenta mortuorum, qualescunque sunt consolationes uiuorum. Quibus autem prosunt, ad hoc prosunt: ut sit plena remissio, aut certe ut eo tolerabilior fiat ipsa damnatio. Sed nullis ibi prosunt nisi hic bonis operibus cooperentur.



CAP. XLI.---De quadragesimali tempore.

Septuagesima significat captiuitatem nostram de paradiso in mundum: Quadragesima reuersionem nostram in terram repromissionis, id est ad paradisum. Tunc Tractus qui a trahendo dicitur, cantatur: quia cum labore et angustia iter huius uite gradimur. uela suspendantur, quia nunc celestia  nobis occultantur. Tres dies ante Pascha tres semis annos significant quibus Antichristus regnabit. Qui nascetur in Babylonia, nutrietur in Corozaim et Bethsaida, a maleficis, plenus diabolo: qui mundum sibi subiugabit quatuor modis. Potentes pecunia: omnis enim occultus thesaurus erit ei manifestus. Plebes terrore: omnia enim genera tormentorum exercebit. Clerum sapientia: omnem enim Scripturam perfecte sciet, et conuenienter de se interpretabitur, monachos et sanctos miraculis: omnia enim sancta signa potenter faciet, ut etiam mortuos suscitet. Ideo Gloria Patri non canetur, quia tunc ab omni laude Dei siletur. Campane non sonantur, quia predicatio cessabit. Lumina exstinguuntur  quia omnia oracula Ecclesie auferuntur. Penitentes introducuntur, quia Iudei ad fidem Christi conuertuntur, Chrisma conficitur, quia Christiani efficiuntur. Pedes et Ecclesia lauantur, quia Iudei baptizantur. Passio Domini recolitur, quia corpus Christi, id est Ecclesia grauem passionem patitur. Altaria nudantur, quia omnia sancta a gentibus calcantur. Crux salutatur, que tunc ad irrisionem erigetur. Baptismus agitur, quia tunc sanguine baptizantur. Cereus uel nouus ignis consecratur; quia gratia uel amor Spiritus sancti eos consolatur. Percussio tabule est terror Antichristi; sonitus magnus qui ad Benedictus fit, est ingens timor et stupor infidelium de morte infidelium Antichristi.



CAP. XLII.---De Paschali tempore.


Osterum dicitur ab oriente, quia sicut ibi sol surgit, in occasu quasi moritur; ita hic sol iustitie, qui est Christus, qui in morte occasum subiit, hic resurrexit. Eodem scilicet tempore Pasche et eadem hora, qua Christus surrexit, erit nostra resurrectio. Pascha celebratur quarta decima luna, id est Aprilis, quando est plena. Luna significat Ecclesiam, quando numerus electorum impletus fuerit, tunc quasi Ecclesia plena erit: mox in quarto tempore resurrectio erit. Unum tempus ante legem, secundum sub lege, tertium sub gratia, quartum sub eterna letitia. Prima die est resurrectio Ecclesie que dicit ad sponsum: Resurrexi. Secunda die dicit Spiritus sanctus consolator eius: Introduxit uos  Dominus in terram fluentem lac et mel, id est omni suauitate et dulcedine plenam. Tertia die: Aqua sapientie potauit eos, id est plenitudine scientie repleuit eos. Quarta dicit sponsus ad sponsam: uenite, benedicti Patris mei. Non dicit, benedico uos, sed quia estis benedicti Patris per fidem et operationem: Quinta die: uictricem manum, id est Christum laudauerunt; cuius auxilio et mundum et diabolum uicerunt. Sexta die: Eduxit eos Dominus in spe et inimicos eorum operuit mare; quod semper sperauerunt, iam habent. Inimici, id est persecutores et demones absorpti sunt in mari et in inferno. Septima die: Eduxit Dominus populum suum in exsultatione et electos suos in letitia. Obtinebunt tunc gaudium et letitiam et fugiet dolor et gemitus: tunc  duo Alleluia cantantur quia anima et corpus in eternum letantur. Ideo in octaua die cantantur: Quasi modo geniti infantes, quia ut infans nascitur de matre in mundum, ita ipsi nascuntur de morte in uitam. Quinquaginta dies postea sempiternam letitiam significant. Ascensio Domini, nostra exaltatio in celis. In Pentecoste data est populo Hebreo lex timoris uti seruis in igne terroris. Post decem dies ascensionis, id est post decem precepta Dei subiectionis data est lex amoris in igne Spiritus sancti populo Christiano, ut filiis.



CAP. XLIII.---De festo sancti Ioannis Baptiste.

In natiuitate S. Ioannis Baptiste cantatur missa mane, quia angelus predixit gaudium dicens: Multi  in natiuitate eius gaudebunt.



CAP. XLIu.---De festo sancti Petri ad uincula.

Dies Kalendarum Augusti olim celebris habebatur ob uictoriam Cesaris Augusti. Qua die postea uincula S. Petri collata sunt Rome: ut sicut prius in honore principis orbis, ita nunc in honore principis apostolorum celebretur.



CAP. XLu.---De Natiuitate beate uirginis Marie.

Quidam solitarius audiebat quadam nocte singulis annis harmoniam in celo. Qui cum miraretur, dictum est ei, quod sancta Maria nata sit hac nocte. Que cum ab hominibus nesciatur, ab angelis uenerabiliter celebratur. Hoc ille referens Ecclesie, instituta est coli.



CAP. XLuI.---De Decollatione sancti Ioannis Baptiste.


Quando agitur Decollatio S. Ioannis Baptiste, tunc est inuentio capitis eius. Nam circa Pascha, id est in annuntiatione S. Marie est decollatus; hic autem recolitur. Ad missam Gloria Patri et Gloria in excelsis et Alleluia non canitur, more passionis Christi et quia ante Christi resurrectionem contigit.



CAP. XLuII.---De matutinis canonicis.

In matutinis in primis: Domine, labia mea aperies dicitur, ut qui ad Completorium cum uersu: Custodi nos, Domine, ut pupillam oculi, et cum ultima benedictione quasi sub signaculo claudebantur, nunc ad laudem Dei aperiantur. Deinde  per uersum: Deus, in adiutorium meum intende, auxilium diuinum inuocatur; exinde per Gloria Patri sancta Trinitas glorificatur, et de preteritis et de presentibus et de futuris. Postea tuba cantoris dat signum per antiphonam inuitatorii, ut excitentur Christiani circumquaque, et concurrant ad scholam doctorum et pastorum Ecclesie. Deinde canuntur duodecim psalmi, per quos signantur Patres, qui ante legem excoluerunt uineam Domini. His instruuntur, qui ad officium concurrunt nocturnale de eo, quod Dominus ab initio mundi habuit predicatores in sua Ecclesia; qui populum Dei coluerunt suis laboribus: ut reditum quererent ad propriam patriam post Christi resurrectionem. Primus psalmus: Beatus uir, concinit  quodammodo Abel iusto homini, cuius sanguis effusus est in typo sanguinis Iesu Christi. Et psalmus: Domine, Deus meus, in te speraui, conuenit Ne et filiis eius et uxoribus, que salue facte sunt per aquam. Et psalmus: Saluum me fac, quoniam defecit sanctus, Abrahe congruit, qui solus restitit, ne adoraret idola, ceteris corruentibus in ea. Dehinc sequitur uersus per quem uertitur intentio ad alia, scilicet de psalmodia ad lectionem, uel ad hymnum Euangelicum, id est, Magnificat, uel benedictus; siue ad orationem Dominicam, cuius prologus est Kyrie eleison, Christe eleison; seu ad orationem, quam solus sacerdos dicit. Tunc uertunt se ad altare quia mentes nostre debent conuerti ad Christum.  Romani tamen non cantant Dominicam orationem ante lectionem. Tunc lectiones sequuntur, et responsoria, que significant tempus Abrahe, qui sexta hora ingressus est uineam: nos uero media nocte admonemur procedere ante Deum, ut dicitur: Preueni in maturitate, hoc est media nocte. Omne tempus ante Christum pro nocte ponitur, memoria mortuorum in Christo per noctem recolitur: quoniam eorum transitus et quies nocti comparatur.

Per psalmos opus predicatorum, per lectiones doctrina monstratur eorum. Responsorium ideo dicitur quia respondet lectioni. Cantor surgit ad responsorium, ut excitet mentes, que audierunt doctrinam in lectione, surgant ad actiones bonas in operatione. Mens exhortatoris uersu stringitur, in  quo solus laborat, ne per arrogantiam eleuetur. Olim non cantabatur Gloria Patri post uersum in tertio responsorio, sed illud repetebatur: a modernis autem institutum est, ut cantetur, ut in omnibus Trinitas laudetur. Quod nouem lectiones legantur, et totidem responsoria canantur, significat, quod per Christi resurrectionem tendamus ad celestem Hierusalem, et ad nouem ordines angelorum. Que diuiduntur ternario numero per interstitia psalmorum trium uigiliarum: in quibus recoluntur, tria tempora nominata in Euangelio, id est prima uigilia, secunda uigilia, tertia uigilia. Nam in prima uigilia recolitur eorum resurrectio in Christo futura, qui ante legem coluerunt uineam Domini; in secunda eorum, qui per legem datam usque in  aduentum Christi: in tertia Christi discipulorum, unde et hic canitur Alleluia.

Conserua me, Domine, memorat quiescentes in Christo de Leuitico genere; Exaudi, Domine, requiem Iudicum, Diligam te, Domine, regum ueteris Testamenti palmam; Exaudiat te Dominus in die tribulationis martyrum Christi triumphum: Domine, in uirtute tua letabitur rex regnum manens spiritualium regum.

He persone membra sunt illius capitis, cuius regnum memoratur in psalmos: Dominus regnauit, decorem indutus est. Tres nocturne in Dominicis diebus significant resurrectionem corporum; tres autem, que in festiuitatibus sanctorum canuntur, recolunt beatitudinem animarum: quam tunc percipiunt:  quando fiunt ciues spirituum, celestium et bonorum. Nox pro ignorantia ponitur; ab Adam usque ad Christum quasi nox erat, quia lux scientie deerat; que nox diuiditur in tria tempora, ante legem, sub lege, sub gratia; que tempora per tres nocturnos significantur, qui in nocte cantantur. Tres psalmi in primo nocturno psalluntur, quia Patriarche ante legem Trinitatem adorabant, ut legitur: Tres uidit, et unum adorauit. Tres in secundo, quia prophete sub lege Trinitatem inuocabant, ut scriptum est: Benedicat nos Deus, Deus noster, benedicat nos Deus. In tertio tres, quia apostoli sub gratia Trinitatem per orbem predicabant; unde tunc  Euangelium legitur et Alleluia canitur.

Lectio doctrinam, responsorium significat uitam eorum. Cum Te Deum laudamus illud tempus ostenditur, quo Christus natus est, et angeli Deo gloriam cecinerunt: siue quando mundus fide accepta cepit laudare Deum. uersus qui ante Matutinas dicitur, significat Christi resurrectionem.



CAP. XLuIII.---De Laudibus canonicis.

Matutinales Laudes significant tempus a Christi resurrectione usque in finem mundi. Tunc quasi dies oriri cepit, quia lux scientie claruit. Primus psalmus: Dominus regnauit significat Christum per orbem regnasse post resurrectionem: qui firmauit orbem terre, id est apostolos sua resurrectione, ascensione et Spiritus sancti effusione. Secundus psalmus: Iubilate docet Ecclesiam ex Iudea ad fidem  Dei conuersa. Tertius psalmus: Deus Deus meus pertinet ad Ecclesiam ex gentibus collectam; cui psalmus: Deus misereatur coniungitur, et Iudaica plebs per predicationem Henoch et Elie ad fidem Christi conuertitur; ideo sub uno Gloria canuntur quia una Ecclesia ex duobus populis laudabit Deum. In quinto loco canitur Benedicite Domino; in quinta etate mundi misit Nabuchodonosor tres pueros in caminum ignis, in quo hunc hymnum cecinerunt. Nabuchodonosor significat Antichristum, qui illo tempore tres filios Ne, id est totum genus humanum de tribus mundi partibus, Asia, Africa et Europa in caminum mittet tribulationis. Ipsi perseuerantes in fide catholica erunt patientes in tribulatione; et per patientiam probati, probatione inueniuntur  spe beati. Tres psalmi, qui sequuntur Laudate Dominum de celis, Cantate Domino, Laudate Dominum in sanctis eius, sub uno Gloria canuntur; sanctos uicturos docent post interfectionem Antichristi in firmitate fidei et beatitudine spei, et letitia, dilectionis in unanimitate inseparabili. Lectio, que sequitur, est cibus spiritualis tunc in Ecclesia, qui augeat letitiam. Sequitur uersus: Dominus regnauit: ut sicut discipuli in morte Christi tristes post resurrectionem leti canebant: Dominus regnauit; ita sub Antichristo tristes, post interfectionem eius leti triumphum Christi recitant dicentes: Dominus regnauit. Sequitur hymnus: Benedictus Dominus Deus Isrel, quia uisitauit et fecit redemptionem plebis sue; ut sicut tunc in proximo  erat Christi aduentus primus, quando hunc cantauit Zacarias; ita in nouissimo tempore in proximo erit aduentus Christi secundus, in quo Sancti seruient Deo sine timore, de manu inimicorum liberati, in sanctitate et iustitia coram ipso omnibus diebus nostris.

Dies habet duodecim horas. Dies est Christus, hore sunt iusti, qui bonis operibus adherent diei, id est Christo. Nox equinoctialis similiter habet duodecim horas: nox est uita peccatorum, hore sunt peccatores. Nos qui dies uocamur, a nocte, id est, ab eleemosynis pro peccatis oblatis sustentamur. Ideo duodecim psalmos in priuatis noctibus  psallimus, ut memores simus, nos debitores esse pro peccatis nostris, et pro eorum, quorum oblationibus sustentamur, intercedere.

Sex antiphone est intentio ad perfectionem bonorum operum; ut cum pro aliis intercedimus, nos ipsi mala deuitemus.

Armiductores constituerunt in militia sua dormientibus militibus castra tueri per tres uigilias in nocte, quarta est autem in matutinali tempore. Tres lectiones et tria responsoria insinuant uigilias cleri; ad plebem Dei per lectiones doctrina, per responsoria clamor mentis exhortans populum Dei ad uigilias, si Dominus uenerit sero, an media nocte, an galli cantu, an mane; ne inueniat eum dormientem. Prima uigilia pueritia, secunda iuuentus, tertia senectus. Qui in pueritia desidie deditus ad opus Dei  non euigilauerit, in iuuentute resipiscat: si tunc neglexerit, saltem in senectute a somno pigritie ad bonum consurgat.

Sicut fidelis anima exuta a corpore septimam Sabbati recipit, et resurrectio mortuorum, sanctorum corporum octauam diem exspectat; ita quecunque anima euigilauerit a graui somno negligentie per curam ecclesiasticam, siue in prima uigilia siue in secunda siue in tertia, statim attingat matutinum tempus in quarta uigilia. Romani in quacunque lectione cum uiderint auroram procedere, nocturnale officium dimittunt, et matutinale incipiunt.



CAP. XLIX.---De matutino et sole.

Matutinum est decessus tenebrarum et aduentus  aurore. Sol appropinquat ad superiora expellens tenebras et tempus significat penitentie eorum, qui prius in nocte, id est in peccatis fuerunt. His appropinquat sol iustitie expellens tenebras, id est peccata. Ideo cantatur psalmus: Dominus regnauit in libera nocte, et eos significat qui post baptismum in incepto cursu perseuerant. Miserere mei, Deus in seruilibus noctibus cantatur, eosque significat, qui post baptismum de cursu suo corruerunt et postea per orationes fidelium corriguntur.



CAP. L.---De homine, qualiter minor mundus dicatur.

Homo dicitur Grece microcosmus, id est minor mundus, caput eius in modum sphere celi rotundum,  in quo duo oculi lucent, ut sol in celo et luna. Pectus in forma eris, in quo tussis et anhelitus, sicut in ere uenti et pluuie. uenter instar maris, qui recipit cibos et potus, ut mare flumina. Pedes similitudinem habent terre, qui totum corpus sustentant ut terra omnes res. Ex terra habet carnem, ex aqua sanguinem, ex ere spiritum, ex igne animam; ex terra habet frigus, ex aqua humorem, ex ere siccitatem, ex igne calorem. Quatuor tempora anni habet, uer, pueritiam; estatem, iuuentutem; autumnum, senectutem; hiemem, etatem decrepitam. Scientia in eo lucet ut dies, ignorantia tenebrescit, ut nox. uisum habet ex igne, auditum ex ethere, odoratum ex ere, gustum ex aqua, tactum de terra, ossa ex lapidibus, ungues ex arboribus,  crines ex herbis, sudorem ex rore, cogitationes ex nubibus. In cerebro habet sensum, et ibi est sedes sapientie, inde disponens omnia ut de tribunali, in fronte uerecundiam uel potius confusionem, in superciliis superbiam, in temporibus somnum, in genis uerecundie ruborem, in corde cogitationes et uoluntatem, in iecore cupiditatem, in pulmone elationem, in stomacho fortitudinem, in splene risum, in felle iram, in renibus delectationem, in lumbis titillationem, in genitalibus procreationem. Cum uolatilibus, cum piscibus, cum bestiis habet quinque sensus, cum quibus est animal mortale: cum angelis rationem, cum quibus est immortalis. Ex his omnibus est minor mundus homo; ideo non immerito  statui temporum rota humane natiuitatis comparatur.



CAP. LI.---De nocte et septem eius temporibus.

Nox dicta est, quod noceat aspectibus et negotiis humanis. Ignorantia mentis, que euenit ex tenebris peccatorum, nocti comparatur. Hora matutina penitentiam significat, unde cantatur in matutinis psalmus Miserere mei, qui est penitentialis.

Post matutinum sequitur diluculum. Septem sunt enim tempora noctis: uespertinum, crepusculum, conticinium, intempestum, gallicinium, matutinum, diluculum, quod est incipiens parua lux. Eadem hora uocatur et mane; unde omnes feriales psalmi aliquid mane resonant.



CAP. LII.---De psalmis ad laudes feriales.

 Primus dicit: Mane exaudies uocem meam, mane astabo tibi; secundus: Emitte lucem tuam; tertius: Exitus matutini et uesperi delectabis; quartus: Mane sicut herba transeat, mane floreat et transeat; quintus: Auditam fac mihi mane, sextus: Ad annuntiandum mane. In primo psalmo mala uetantur, in secundo bona per spem appetuntur; in duobus sequentibus celebramus duo precepta caritatis. In Deus Deus meus dilectio Dei, in Deus misereatur dilectio proximi: sub uno Gloria psalluntur quia hec precepta non disiunguntur.



CAP. LIII.---De canticis ad Laudes feriales.

Deinde tentatio sequitur, tentationem uictoria: unde sequuntur cantica, que cantauerunt postquam  tentati fuerunt: et Deus triumphum illis prestitit, Primum canticum dicit: Confitebor tibi, Domine, quoniam iratus es mihi; ecce flagellum, audi triumphum: Conuersus est furor tuus et consolatus es me, exsulta et lauda. Secundum canticum cantatum est ab Ezechia postquam de infirmitate conualuit. Tertium ab Anna, postquam emula eius est humiliata et ipsa exaltata. Quartum, pro quo Aegyptii sunt prostrati et filii Isrel liberati. Quintum ab Habacuch propheta pro liberatione Iudeorum a Chaldeis. Sextum a Moyse, postquam uexatus est propter Iudeos; et ita concluditur: Laudate, gentes, populum eius, quia sanguinem seruorum suorum ulciscetur.

Tres psalmi, qui sequuntur sub uno Gloria, significant  laudem sancte Trinitatis in una substantia. Isti psalmi sunt finis psalterii, quia penitentes tendunt ad finem perfectionis, id est laudem Dei.

Sequitur lectio capituli, quia alios instruunt quod ipsi faciunt; uersus in matutinis: Dominus regnauit, uel Repleti sumus mane, precatur conuersus et presentia et futura bona. Unde ascendit ad Dominum, quia uisitauit et fecit redemptionem plebis sue. De conuerso homine per penitentiam conuertitur ad euangelicum uirum, qui pro beneficiis conuerso prestitis exhortatus est laudare sanctam Trinitatem in Laudate Dominum de celis, et dixit: Benedictus Dominus, quia uisitauit miseriam humanam et fecit redemptionem eius. Omnes partes noctis, quibus  obscuratus est mundus, iste repulse sunt; ideo agamus Deo gratias.



CAP. LIu.---De die et duodecim eius horis ac psalmo Beati immaculati.

Dies est Christus, qui habet duodecim horas, hoc est fideles qui post baptisma seu penitentiam ad ipsum currunt per uiam Domini usque ad uesperum, id est usque ad finem uite sue; homo incipiens ambulare in lege Domini habet ex una parte leonem, ex altera draconem: leonem in persecutionibus apertis, draconem in insidiis occultis. Ut persecutiones et insidias diaboli possimus uitare, et toto itinere die salui manere, canimus in Primis psalmum: Deus, in nomine tuo. In prima parte psalmi: Beati immaculati, intramus in uiam Domini; hec  pars pro prima hora diei canitur. Secunda pars pro secunda hora, in qua fit iterum mentio legis Dei, ut ubi: Considerabo mirabilia de lege tua. uersus: Exsurge, Domine, rogat ut Deus sit gregis sui adiutor et liberator per totum cursum diurni itineris. Tertia pars psalmi pro tertia hora dicitur scilicet: Legem pone. Quarta pars pro quarta hora, ubi lex nominatur ut ibi: Dixi custodire legem tuam. Quinta pars pro quinta hora dicitur, in qua item lex memoratur, ut: Ego legem tuam meditatus sum, etc., bonum mihi lex oris tui. Sexta pars pro sexta hora, ut dicitur: Narrauerunt mihi iniqui fabulationes, sed non ut lex tua. Septima pro septima hora: Quomodo dilexi legem tuam, Domine. Octaua pro octaua hora: Iniquos odio habui et legem tuam dilexi. Nona  pars pro nona hora, ubi dicitur: Iustitia tua, iustitia in eternum, et lex tua ueritas. Decima pars pro decima hora, ubi iterum lex memoratur, ut ubi: uide humilitatem meam, etc., quia legem tuam non sum oblitus. Undecima pro undecima hora, ubi similiter mentio fit legis, ut ibi: Iniquitatem odio habui, etc., legem autem tuam dilexi. In duodecima hora diei reddit Dominus operariis suis denarium promissum. Lectio per singulos cursus legitur, quia sancti passim diuino colloquio reficiuntur.



CAP. Lu.---De uesperis.

uespera hora est duodecima, que finis est dici, et est finis uniuscuiusque hominis. Quinque psalmi sunt quinque sensus hominis. Sicut in fine mundi quinque uirgines cum lampadibus obuiam Christo  ueniunt, ita homo in fine uite cum bonis operibus per quinque sensus peractis per totum diem, quibus in lege Dei ambulauit, Christo sponso obuiam festinare contendit. Et hoc fit per gradus ascensionis uirtutum; ideo quindecim gradus in uespertinali officio includuntur. Lectio, que sequitur, est compositio et ornatus eorum, qui intrant in presentiam Regis. uersus: uespertina oratio, uel Dirigatur, Domine, oratio mea, est compulsatio ostii conclauis, ubi rex sodet. Hymnus euangelicus, id est Magnificat, quem cantauit sancta Maria, monet uirgines sapientes, id est fideles illuc contendere quo precessit uirgo uirginum, hoc est, in presentiam Saluatoris.



CAP. LuI.---De Completorio.


Completorium est perfectio ceterorum officiorum, et ad noctem pertinet. In hoc finitur commune opus, omnia membra relinquuntur a suffugio humano: soli Deo, qui non dormit, neque dormitat, committimur. Somnus est imago mortis, ideo aliquos psalmos in isto officio recitamus, quos etiam in Sabbato sancto Pasche cantamus, quando Dominus in sepulcro requieuit; ut ille est Cum inuocarem, propter illum uersum: In pace in idipsum, dormiam et requiescam. Et iste: In te, Domine, speraui, quam cantauit in cruce; et nos finimus ubi ipse finiuit: In manus tuas, Domine, commendo spiritum meum. Post ieiunium Domini tentauit eum diabolus ut draco in insidiis; ideo tunc cantatur  tractus: Qui habitat. In Parasceue uero tentauit eum ut leo publice persequens in passione; ideo tunc etiam secundum Romanos idem tractus: Qui habitat cantatur. Sed idcirco eumdem psalmum in completorio cantamus; ut nos Deus custodiat a diaboli tentationibus et a nocturnis illusionibus. Ecce nunc, etc., propter uersum: In noctibus extollite, etc., canimus. His quatuor psalmis quatuor elementa nostris postulantur, siue quia quatuor uigilie in nocte celebrantur. Cum uersu: Custodi nos, etc., membra nostra sigillamus, et cum euangelico hymno: Nunc dimittis, etc., cum Simeone pacem flagitamus et requiem sempiternam.



CAP. LuII.---De prima Canonica.

Mos est in Ecclesia, ut post primam et ante completorium  fratres conueniant ad lectionem, que est mentis refectio. In prima dirigitur grex Domini in uia, ut ueniat ad pascua. Operetur primo, et postea impleatur refectione in hora tertia: hic omnia consumantur, In Dominicis diebus ad primam septem psalmi propter dona septiformis Spiritus canuntur: quibus psalmis duo capitula de psalmo Beati immaculati, subiunguntur propter gemina precepta dilectionis, per que lex Dei impletur. Quibus fides adiungitur catholica, id est Quicunque uult saluus esse, quia per cultum unius Dei saluabimur. Aliter: nouem psalmi ad primam psalluntur per quos nouem angelorum ordines intelliguntur. Per Quicunque uult, etc., qui est Christianus homo intelligitur:  qui per resurrectionem Christi, que in Dominica die recolitur, angelis associabitur. Per legem Domini, id est per dilectionem ad patriam reuertimur: per psalmum Deus in nomine tuo, ad iter precingimur. Per psalmum Beati immaculati, dilectionem Dei; per Retribue, dilectionem proximi accipimus, in his duobus mandatis uniuersa lex impletur. Quicunque uult, etc., significat cursum nostrum: per fidem enim ambulamus, et non per speciem. Capitulum Pretiosa in conspectu Domini, significat quod ibi grex Domini eiicitur in pascua, ut ambulet in uia Domini.



CAP. LuIII.---De mysterio horarum.

Dominus iehsu Christus in nocte propter nos est captus, ut nos a captiuitate diaboli et ab eterna  eriperet nocte inferni: ideo nocturnos cantamus in nocte. Mane ante pontifices falso accusatur, ut nos ab accusatione inimici securos faceret; ideo canimus matutinas laudes. Hora prima ducitur ligatus ad presidem, ut nos a uinculis peccatorum solueret; ideo primam recitamus. Hora tertia damnatur, illuditur, flagellatur, ut nos ab eterna damnatione liberaret; ideo tertiam cantamus. Sexta hora crucifigitur, ut nos a cruciatu perpetuo redimeret; ideo cantamus sextam. Hora nona moritur, ut nos ab eterna morte erueret; ideo psallimus nonam. uespere de cruce ponitur, ut nos penis auferamur; ideo canimus uesperam. Completorio sepelitur, ut nos a sepulcro Tartari emergeremus; ideo canimus completorium.



CAP. LIX.---Aliter de mysterio horarum.


Media nocte surrexit Dominus, ideo nocturnos cantamus. Mane apparuit matri sue, ut Sedulius dicit, siue Marie Magdalene, ut euangelista affirmat: ideo matutinas laudes recitamus. Prima apparuit mulieribus a sepulcro euntibus; tertia uisus est Iacobo, ut putatur; sexta Petro, ut creditur; nona in Emmaus ambulantibus; uespere cum illo manducantibus; Completorio omnibus.



CAP. LX.---Item de mysterio horarum.

In primis fuit chaos, et omnia cooperta erant tenebris; ideo in nocte nocturnale officium agimus. Mane primo creauit Deus lucem, ideo matutine laudes tunc canantur: ad quas etiam nouem psalmi cum Benedictus cantantur, quia nouem ordines angelorum  tunc creati existimantur. Quasi prima hora intrauit Adam in uineam Domini, quando positus est in paradisum ut operaretur; ideo ad primam canimus tres psalmos laudantes Trinitatem; que et hominem formauit, et post lapsum reparauit. In quarto, id est Quicunque uult saluus, etc., fides nostra declaratur. In hora tertia intrauit Ne in uineam, qui etiam primus plantauit eam, de qua inebriatus est. Sexta Abraham intrauit, qui filium obtulit. Nona autem Dauid et prophete. Ad has horas tres psalmos recitamus, unicuique hore psalmum distribuentes uel propter sanctam Trinitatem, uel propter sancte Trinitatis fidem. In uespera intrauerunt apostoli et eorum successores, in qua quinque psalmi canuntur propter quinquepartitam passionem  Domini, qua ab actibus quinque sensuum sumus redempti. In completorio, id est in fine mundi, redditur denarius, id est eterna requies; ideo quatuor psalmi canuntur, ut quatuor partes mundi saluentur, seu quatuor elementa in homine, qui est minor mundus, indicentur.



CAP. LXI.---De septem seculi diebus et mundi seculis.

Prima dies seculi significat primum mundi seculum, cuius mane Adam fuit, uespera diluuium. Secunda dies seculi, secundum seculum: cuius mane fuit Ne, eius uespera submersio Sodome. Tertia dies seculi, tertium erat seculum: cuius mane Abrahe origo, uespera fuit Saulis occisio.  Quarta dies secuti quartum fuit seculum, cuius mane Dauid regum splendor, uespera transmigratio Babylonis et eius terror. Quinta dies seculi quintum seculum, cuius mane fuit reditus Isrelis in Hierusalem, uespera contemptus Christi ibidem. Sexta dies fuit sextum seculum, cuius mane aduentus Christi; quod hodie durat, et circa cuius finem iam sumus; cuius uespera aduentus erit Antichristi. Septima dies seculi requiem significat tam eam, quam anime a primo seculo post mortem habuere, quam eam, quam post iudicium sunt habiture. Que dies uesperam non habebit, quia eius requiei finis non erit.



CAP. LXII.---De iudicio extremo.

In ualle Iosaphat erit iudicium, hoc est, in hoc  mundo. Iosaphat dicitur iudicium, uallis est mundus iste, mons est celum. Christus apparebit in ere ut sol in celo. Cui obuiam rapientur iusti in era; impii remanebunt in terra, igne flagrante super omnes montes quindecim cubitos. Due partes bonorum, et due erunt impiorum. Una pars iustorum sunt martyres, uirgines, et omnia pro Christo relinquentes. Hec tria non sunt precepta, sed consilia data; quia igitur supra preceptum fecerunt, Iudices cum Deo erunt. Altera pars iustorum sunt uere uidue, et boni coniugati, et penitentes, quibus dicitur: uenite, benedicti, etc. Una pars malorum sunt infideles siue gentiles siue Iudei, qui sine iudicio peribunt; altera pars malorum sunt mali Christiani seu olim Iudei, quibus dicitur: Discedite  a me, maledicti, etc.



CAP. LXIII.---De Dominicis in Aduentu.

In primo responsorio, Aspiciens longe, introducit cantor dicta seu facta Ioannis Baptiste. Ex persona eius dicit, Aspiciens, scilicet quantum distet celum a terra; de Ioanne dicitur: Qui de terra est, de terra loquitur; de Christo autem legitur: Qui de celo uenit, super omnes est. Ecce uideo Dei potentiam, id est diuinitatem in carne; et nebulam totam terram tegentem, hoc est, uideo caliginem ignorantie tegentem corda terrena Iudeorum, qui presentem Deum non cognoscunt in homine Christo. Ite ei obuiam, per fidem et operationem. Et dicite: Nuntia nobis si tu es ipse, qui regnaturus es in populo Isrel. Mittit Ioannes discipulos ad Christum, dicens:  Tu es qui uenturus es, an alium exspectamus? hoc est, si uelis mori, et infernum uisitare, insinua, et super fideles regnare.

Tres uersus ei occurrere significant patriarchas ante legem, prophetas sub lege, Christianos sub gratia. Siue tres uersus docent legem, prophetiam, psalmodiam Christi aduentum prenuntiasse. Gloria Patri, quod sequitur, signat sanctam Trinitatem his omnibus uenerari. Istud enim responsorium diuinam naturam in Christo recolit: in secundo uero, id est in Aspiciebam, humana natura manifestatur, dicendo: Et ecce in nubibus celi Filius hominis uenit. In priori interrogat, si debeat regnare in populo Isrel? hic respondetur: Et datum est ei regnum. Non solum  Isrel sed et omnis populus, tribus et lingue seruient ei. Hec uero responsoria monstrant Christum Deum et hominem regem esse omnium.

Feria quarta et sexta posite sunt antiphone de prophetis in aduentu Domini, quoniam ipse ferie in prophetia Christi et Ecclesie exstiterunt ab initio. Feria quarta sol et luna in celo collocata sunt, que sunt Christus et Ecclesia. Sexta feria homo, qui fuit forma futuri Adam, creatus est.

Ecclesiaticus chorus uel propheticus sermo fit internuntius ad Hierusalem; que quondam erat metropolis et ciuitas Regis magni: et per Hierusalem ad primates totius Dei famose congregationis. Absentia enim Christi nequaquam sine tristitia potest recordari. Ideo ista responsoria solantur populum  Dei de aduentu regis et defensoris sui: Ierusalem, cito ueniet salus tua, ciuitas Ierusalem, ecce ueniet Dominus. Hic nuntius Dei ad pauperes et ad plebem loquitur, que facile a potentibus opprimitur. In priori consolatus est potestatis dignitatem, in ista consolatur subiectam plebem. Ecce apparebit, configit in capite Regem regum, qui uenturus est liberare pauperes, et afflictos de manu potentie secularis: et eumdem proximo tempore uenturum dicit responsorium: Prope est, ut ueniat; et Qui uenturus est; et Aegypte, noli flere. Huius Dominice responsoria et sequentis hebdomade certant multitudinem congregare populorum, ut presto sint et parati ad suscipiendum Dominum dominorum. Idcirco plurima Ecce in se continent; ut in canite tuba: Ecce Deus,  et in clama: Ecce Deus noster, quem exspecto; et Ecce iam ueniet. Responsorium Canite tuba commonet ciues, ut sciant regis aduentum, et annuntient illum uicinis. Intuemini quantus sit, monet ciues, quod ultra reges sit iste, qui ingreditur ad saluandas gentes: Non auferetur, docet regem Iudeorum suo tempore exspectatum in foribus esse.



CAP. LXIu.---De antiphonis ad laudes.

Antiphone per septem matutinas, et per septem ferias disposite significant gratiam septiformis Spiritus, cuius opus est conceptio et partus beate Marie uirginis. Unde in eadem hebdomada legitur lectio Isaie, qui numerat septem dona Spiritus sancti, in sexta feria: quando primus homo creatus est,  quem modo uenit secundus homo reformare.



CAP. LXu.---De antiphonis O ad Magnificat.

Antiphone que habent in capite O, significant quoddam admirabile, et celebrari his diebus ostendunt nobis aliquod inuestigabile; de quo dicitur: Dabit Dominus uobis signum, ecce uirgo concipiet. O interiectio est admirantis, et pertinet ad aliquam mirabilem uisionem mentis. Et quoniam per conceptionem et partum sancte Marie facta est hec admiratio, ideo he antiphone magis congruunt hymno Magnificat quam Benedictus. Prima antiphona, O Sapientia, congruit primo gradui, scilicet Spiritui sapientie. Secunda, O clauis Dauid, qui aperis et nemo claudit, aptatur Spiritui intellectus. Tertia, O Emmanuel, rex et legifer, gradui Spiritus  consilii conuenit. Quarta, O radix Iesse, qui stas in signum, id est in crucem, quando sol obscuratus, et petre scisse sunt, super quem continebunt reges os suum, id est principes huius seculi, qui cum rhetorica et dialectica sua silebunt adueniente predicatione sancte crucis et sancti Euangelii; hec gradui Spiritus fortitudinis aptatur. Quinta, O oriens splendor, gradui Spiritus scientie datur. Sexta, O Adonai et dux domus Isrel, gradui Spiritus pietatis conuenit. Septima, O Rex gentium et desideratus earum, gradui Spiritus timoris aptatur. Octaua, O uirgo uirginum, insinuat mirabilem partum mirari Ecclesiam. Filie Ierusalem, quid me admiramini? Hec antiphona monstrat illum hominem, qui ex Maria carnem assumpsit, solum perfectum esse inter  ceteros homines, quia in ipso solo habitat septiformis Spiritus. Si duodecim O cantantur, significant quod gratia sancte Trinitatis a quatuor mundi plagis desideretur: ter enim quatuor sunt duodecim.



CAP. LXuI.---De uigilia Natiuitatis Domini.

In uigilia Natiuitatis Domini responsorium Sanctificamini hodie, et alia, docent nos lauare debere uestimenta, que in baptismate accepimus, lacrymis et penitentia: ut sicut filii Isrel Domino occurrerunt in monte Sinai sanctificati, scilicet abstinendo a mulieribus, ita nos sine offensione occurramus descensui Domini.



CAP. LXuII.---De Natiuitate Domini.

In sancta nocte natiuitatis Domini tria nocturna  tria significant totius mundi tempora, id est tempus legis naturalis, tempus date legis per Moysen, tempus gratie. Tertia nocturna, que recolit gratiam Noui Testamenti, habet antiphonam cum Alleluia, ut ipse inuocatur. ut eo tempore cantatur, cum resurrectio Domini a fidelibus frequentatur, id est circa tempus matutinale. In primo nocturno lectiones, que leguntur de propheta, significant tempus ante legem, quo patriarche figuris prefigurauerunt Christi natiuitatem. In secundo leguntur sermones, et est illud tempus sub lege, quo sancte Scripture prenuntiauerunt Christum nasciturum. In tertio Euangelia leguntur, et est tempus gratie, quo eius natiuitas est suscepta ab Ecclesia. Ad tria prima responsoria  canitur Gloria Patri, quia Trinitas a lege et prophetis et psalmis prenuntiata est hodie mundo manifestata. Responsoria morem illum sequuntur, quem frequentant domestici regales et imperiales quando conueniunt in regis presentiam, unusquisque quod ualet, offert regi. Diuersa dona offerunt, sed animo regis equaliter placere cupiunt: ita responsoria nunc Christum, nunc matrem eius, laudes et gratias agunt. Nouem lectiones et responsoria monent nos Deum benedicere, qui ad societatem nouem ordinum angelorum uenit perditum hominem recolligere.

Sicut in Natiuitate per nouem lectiones gratias agimus de Dei descensione usque ad nostram humiliationem, ita per eumdem numerum in festiuitatibus  sanctorum gratias referimus, quoniam illi digni sunt ascendere usque ad altitudinem celi, in quo habitant angeli.

Missa Dominus dixit, et Euangelium Liber generationis, est illa hora quando natus est Christus. Te Deum laudamus et matutine laudes que sequuntur, est laus angelorum, qui eo nato Gloria in excelsis cecinerunt. Neuma dicitur mistus; illa neuma in mundi fabrica monstrat quod non potest uerbis explicari: quomodo qui hodie natus est de uirgine fabricasset mundum et ornasset; et quomodo ipse sit lux et decus uniuerse mundi fabrice. Neuma in uersu Tanquam sponsus, signat quod processio Christi de utero uirginis nequit uerbis enarrari: que comparatur sponso procedenti de thalamo. Hoc  neuma etiam in responsorio S. Ioannis euangeliste canitur in uerbo intellectus, propter excellentem intellectum sancti Ioannis. Unde et in Gloria Patri cantatur, in qua Trinitas laudatur, que solo intellectu conspiciatur.

uespera Tecum principium magis pertinet ad festum natiuitatis Domini quam precedens. Similiter in omnibus festis sanctorum secunda uespera magis pertinet ad festum diem quam prior. Octaue Domini et aliorum sanctorum ideo celebrantur, quia in octaua, id est in resurrectione, gloria eorum per Christum duplicatur.



CAP. LXuIII.---De Epiphania Domini.

In Epiphania Domini inuitatorium non cantatur propter fraudem Herodis, quia callide querebat  Dominum. In sexto loco psalmus canitur, quia in sexta mundi etate gentes quesierunt Dominum per fidem. Sex antiphone per duas nocturnas magorum obsequia circa natiuitatem recolunt. Iidem tres magi legati exstiterunt mysticis suis muneribus gentilis populi, qui in terra insulisque habitat. Tria munera eorum triplicem personam Christi prefigurabant, id est Regis, Sacerdotis et mortalis hominis: nec non et tres functiones Christi membrorum, id est sapientiam, uirtutem orationis, et mortificationem carnis. Harum trium functionum legationem munera magorum portauerunt. Ex munere thuris dicunt primam antiphonam Afferte Domino, uirtutem orationis, qui est Sacerdos uerus. Ex munere auri,  Psallite Deo nostro, hoc est, O sapientes, ferte sapientiam uestram Deo regi. Ex munere myrrhe dicitur de omni populo mortali et studium habenti ad meliora, Omnis terra adoret te, id est per mortificationem carnis propter nos mortalem.

Prima uigilia mentionem facit de gentibus qui habitant in terra, secunda uigilia de eis dicit qui habitant in insulis.

Prima antiphona de sapientibus: Reges Tharsis et insule munera offerent. Reges dicuntur qui se ipsos regunt, sapientes qui alios. Secunda antiphona de omni populo: Omnes gentes, etc.; per tertiam antiphonam hortantur se sacerdotes et dicunt: uenite, adoremus. Ast tertia uigilia de baptismo Christi et de Nouo Testamento memorat. Nouum Testamentum  fundatur per baptismum, unde hic omnis terra cantat Alleluia. Et iterum insule multe dicunt: Adorate Deum. Antiphona Fluminis impetus in tertia uigilia propter baptismum canitur; psalmus Deus noster ideo in ista uigilia psallitur, quoniam homines conturbati sunt propter Nouum Testamentum et baptismum. Sed fluminis impetus letificat ciuitatem Dei, que ciuitas constat ex incolis terre et insularum.

Ecclesia in Nouo Testamento dicit ad eos qui in Christo baptizati sunt, et in terra habitant, per secundum psalmum: Cantate Domino, omnis terra, et per antiphonam: Adorate Dominum in aula sancta eius. Dicit ad eos qui habitant in insulis per tertium psalmum: Dominus regnauit, exsultet terra, letentur insule multe, et per antiphonam: Adorate Dominum,  omnes angeli eius. Lectiones tres leguntur ex prophetia, que predixit Domino ex Saba afferri munera. Saba est prouincia in qua est Madian et Epha, et interpretatur conuersio uel captiuitas, signatque gentes que de captiuitate diaboli ad Deum conuerse munera predicta obtulerunt liberatori suo.

Responsorium significat quia dictis prophetarum, gentes factis respondent. Antiphona: Hodie celesti sponso tribus miraculis tres solemnitates recolit. Presentis diei; in octaua Epiphanie recolitur baptismus Domini; in sequenti Dominica de aqua in uinum conuersa miraculum.



CAP. LXIX.---De tempore inter Epiphaniam et Purificationem beate uirginis Marie.

 Tristatur diabolus quia exclusus est; letatur Ecclesia, quia Christus intrauit in mundum. De pace Ecclesie tristatur diabolus; angelorum chorus gaudendo canit: Gloria in excelsis Deo, et in terra pax hominibus bone uoluntatis. Nos in precedentibus festiuitatibus de Christi presentia gaudentes, instinctu diaboli et fragilitate carnis studium gaudii spiritualis declinauimus ad curam et letitiam corporis. Unde in ista Dominica canuntur responsoria de psalmis qui continent in se plurimam orationem, et habent initium a primo psalmo penitentium, Domine, ne in furore.

Tempus a festiuitate Theophanie usque in Septuagesimam recolit deuotionem et ministerium predicatorum a primis predicatoribus Ecclesie usque ad  nouissimos Noui Testamenti. Idipsum nobis insinuant Epistole summi predicatoris Pauli, que eodem tempore leguntur. Predicatoribus congruit oratio, ut apertum ostium habeat eorum predicatio.



CAP. LXX.---De festo Purificationis.

Hypapanti dicitur obuiatio, quando Simeon et Anna Christo occurrerunt in templo. Hanc festiuitatem celebramus cum candelis accensis, propter uerba Simeonis, qui, quando eum in manibus suscepit, ita prophetando predixit: Lumen ad reuelationem gentium et gloriam plebis tue, Isrel. Per candelas significantes nos lucidis operibus, cum sapientibus uirginibus lampades ardentes portantibus Christo  sponso uenienti in celesti Ierusalem occurramus.



CAP. LXXI.---De Cathedra S. Petri.

Cathedra sancti Petri agitur, quia tunc in Antiochia factus est episcopus, et discipuli uocati sunt Christiani. Ideo dies animarum uulgo dicitur, quia ei data est potestas animas ligandi atque soluendi.

Christi generatio et sanctorum predicatorum libertas celebrata est usque in Septuagesimam: a Septuagesima generatio eorum qui de captiuitate emergi desiderant, et de angustiis presentis peregrinationis, usque dum iterum renascatur Christi generatio a media Quadragesima circa paschalia sacramenta. Christi generatio et suorum predicatorum libertas maxima ex parte migrauit de presenti seculo, ut regnet cum angelis coram Deo. Tempus  talis demigrationis uocatur nox; ideo in hac nocte celebratur Alleluia. Presens Ecclesia, que in ista peregrinatione est, in Septuagesime nocte recolit gloriam que celebratur apud ciues qui demigrauerunt; in die uero, eorum qui detinentur adhuc in captiuitate, et suspirant ut ad libertatem redeant. Apud eos non celebratur claritas Alleluia, quia tristitia captiuitatis constringuntur; apud eos autem qui demigrauerunt, celebratur Alleluia, quoniam non recedunt ipsi de laude Dei.

Responsorium Alleluia, presens est, imitemur illam, sumptum est de libro Sapientie, ubi dicitur: O quam pulchra est casta generatio cum claritate! dum presens est, imitantur illam. A Natiuitate usque ad noctem Septuagesime ista generatio presens uidebatur,  propterea per plura officia cum Alleluia frequentabatur. Secundum responsorium Alleluia, nomen bonum: quod nomen in celo scribetur, cuius memoria inter angelos et inter homines sanctos eterna figuretur. Hec est generatio pulchra et casta, cum se duxerint, desiderant illam qui non filii et filie, remanentes in presenti seculo. Tertium responsorium Sola tenes principatum; * hoc dicitur a matre, que hic relicta est in seculo ad perficiendum corpus mihi congruit: ut declinem ad eam prolem nostram, que in angustiis posita est, et celebrem pro ea laudem Latine compatiendo eius tribulationi  . Tu laus sapientie, reuertere in thesauros tuos, id est in frequentatione prolis nostre cum Hebrea  lingua, que triumphat ante Deum: ibi enim te benedicent angeli. Quartum et quintum responsorium, de eorum corpore reliqua rogant, ut Alleluia iterum reuertatur ad presentem Ecclesiam. Cum sponsus resurrexit a mortuis, etiam natiuitas clara et casta et pulchra per baptismalia sacramenta cum gaudio ad nos reuertatur, et ex ore nostro per omnes Ecclesias Alleluia audiatur.



CAP. LXXII.---De Septuagesima.

In principio fecit Deus, et reliqua, conueniunt Septuagesime et principio anni; in his innuitur misera hominis conditio, qualem commeruisset captiuitatem, et primordia creaturarum decantantur. uernum tempus principium est anni: in eo decantantur  responsoria de historiis primorum patrum, per quos sancta religio primeuis temporibus reformata est post damnationem prime masse.

Responsoria Dum deambularet Dominus, et In sudore uultus tui, monent nos de misera mutatione hominis de luce ad tenebras, de felicitate in miserias.



CAP. LXXIII.---De Sexagesima.

Sexagesima descendit a Septuagesima. Cernit a senario et denario. Inter Septuagesimam et Sexagesimam sunt dies septem, quod non est sine causa, cum deberent esse decem. In septem enim donis Spiritus sancti est perceptio decem preceptorum legis. Septuagesima perficitur in Sabbato, quando clauditur Pascha: quinquagesima in quarta feria medii Pasche, a qua feria tres dies sunt usque ad Sabbatum,  et significant quod si quis digne peccatorum remissionem in primordio sue conuersionis quesierit, ad contemplationem perueniet sancte Trinitatis.

Septuaginta annis in captiuitate patres nostri fuerunt, circa terminum Septuagesime supputationis de captiuitate reuocari meruerunt. Illa captiuitas prefigurabat captiuitatem populi Christiani, quam patitur sub diabolo et ministris eius Ipsa in psalmo Miserere mei, Deus, deploratur, qui psalmus numero continetur quinquagesimo, qui numerus oritur ex quinario: quinario sensu peccatum nostrum colligitur. Psalmus Confitemini Domino continetur numero centesimo decimo septimo: per hunc numerum designatur regnum Dei perpetuum. Qui in psalmo Miserere mei, Deus, satisfecit penitendo, et  publice peccata sua in terra aliena confitendo, hic meretur reuocari, et per psalmum Confitemini Domino regno Christi restitui. Antiphona de psalmo Miserere mei, Deus, memorat satisfactionem penitentis. Duabus enim peccamus causis: aut quando omittimus quod facere debuimus, aut facimus quod facere non debuimus. Pro peccato delicti clamat prima antiphona Miserere mei, Deus; post uerba huius antiphone initium capit redeundi ex captiuitate. Nam sequitur: Confitemini Domino, etc.; initia horum psalmorum sibi conueniunt, uterque enim beneficia Dei recolunt. Initio Miserere mei, Deus, est confessio peccatorum ad abluenda crimina; in fine Confitemini confessio letitie, et pro perceptis beneficiis  gratiarum actio.



CAP. LXXIu.---De Quinquagesima.

Quinquagesima descendens a Septuagesima stat in tertio gradu, et Abraham in tertia mundi etate exstitit. Quinquagesima habet denominationem a quinario numero; quinarius numerus congruit exteriori homini, qui quinque sensibus uegetatur, siue ad bonum, siue ad malum. Quinquagesimus psalmus habet uocem penitentis, et quinquagesimus annus est iubileus. Quinquagesima finitur in Pascha Domini, quinquagesima orat pro peccato, et sequitur letitia in Pascha Domini. Hic canitur quadraginta dies, quia omnis reatus peccatorum in decem preceptis legis committitur per quatuor partes mundi.  Decem enim quater quadraginta faciunt. Reatus, qui ad dies pertinet, ex rerum prosperitate, et qui ad noctes, ex rerum aduersitate, sacramento baptismi celestis abluitur.

Qui reformandi sunt per baptismum, oportet tangere quadragenarium et senarium numerum. Per baptismum recolligitur dispersus primus homo Adam per quatuor partes mundi ad unum corpus Christi, quod fabricatum est per quadraginta annos et sex. A feria quarta huius hebdomade quadraginta et sex dies sunt usque ad publicum baptismum: ideo in hac Dominica cantatur responsorium Quadraginta dies et noctes. Sequuntur responsoria de Abraham, qui obtulit Deo filium: quia post baptismum sequuntur bona opera. In antiphona Secundum  multitudinem oratur uenia pro his quod ea que debuimus facere non fecimus; in ista deprecamur pro his que fecimus que non debuimus. In antiphona Deus meus es tu datur gratiarum actio, ac si mens se credat adeptam quod deprecata est.



CAP. LXXu.---De Quadragesima.

Quadragesima denominatur a quatuor et stat in quarto loco a Septuagesima, et perficitur in cena Domini; potest notari cultui munditie. Responsoria de Quadragesima sunt claues et tituli de conuersatione et statu totius Quadragesime. In his enim diebus oportet nos pre ceteris temporibus anni mores nostros corrigere, ieiunare, plorare, orare, uigilare, patientes esse, penitere, eleemosynam dare. Isto catalogo hominum spurcitia emundatur, et ab omnibus  inquinamentis homo lauatur.

Antiphona Cor mundum postulat rectam cognitionem abstinentie; antiphona O Domine, saluum me fac, orat ut in abstinentia, quam in isto tempore inchoauerunt, usque in finem perseuerent. Antiphona Sic benedicam te rogat ut firmetur bonis operibus. Antiphona In Spiritu humilitatis postulat Spiritum humilitatis, et animum contritum in his oblationibus et holocaustis suscipi militem a Domino. Antiphona Laudate Dominum admonet laudare Deum pro exauditione.

In ista Dominica canuntur responsoria de Isaac et Iacob. Quia eum pater suscepit sanum reuersum de exsilio, ideo in hac hebdomada legitur Euangelium  de prodigo filio, quem recepit pater reuersum a porcis, quia Deus suscipit penitentes conuersos a uitiis. Septuagesima et Sexagesima et Quinquagesima sunt prefationes Quadragesime, que tendit usque in Pascha; ideo non dicitur trigesima nec uigesima, nec decima.



CAP. LXXuI.---De Dominica secunda Quadragesime.

Domine, labio mea est renouatio mentis ad gaudia edificandi templi. Sub Assuero rege afflictus est populus, et opus templi intermisit. Iste mos adhuc seruatur in Ecclesia post intermissum colloquium tempore noctis. Ad presentem uersum Domine, labia mea repetitur iterum colloquium. Antiphona Dextera Domini est reedificatio domus Dei, et Ad hoc factus est adiutor. Ereptus populus de camino  quem preparauit ei Assuerus, alias Nabuchodonosor, cantat antiphonam trium puerorum Benedictus es. Aduersarii non ualebant destruere opus templi Dei, ideo dicunt antiphonam Statuit ea in eternum. Templum Dei Ecclesia per penitentiam edificatur: sed quia Assuero, id est diabolo, per persecutiones seu tentationes impeditur, ideo Domine, labia mea dicitur. Deuictis malis, cantatur Dextera Domini; in gratiarum actionem, Factus est adiutor; pro ereptione trium puerorum, Benedictus es; pro mercede, Statuit ea in eternum.



CAP. LXXuII.---De Dominica tertia Quadragesime.

In hac Dominica adorant fratres Ioseph, quia futurum erat ut Ecclesia adoret Deum. Antiphona Fac benigne recolit consummationem murorum  Hierusalem, que facta est sub Nehemia: quo orante resistebat Dominus aduersariis. Unde dicit antiphonam Dominus mihi adiutor est. Contra imminentes hostes dicit antiphonam Deus misereatur. Furor contra Nehemiam et pueros eius in gentibus est exstinctus: unde antiphona uim uirtutis sue. Hec antiphona accipitur specialiter in Ioseph, in quo exstinctus est ignis libidinis, cum eum domina sua tentauit; unde sequitur antiphona Sol et luna, quia ipse uidit solem et lunam adorare se, que est prophetia de Christo.

Peracto edificio bonorum operum sub Christo cantatur antiphona Fac benigne; contra emulos, Dominus mihi adiutor, contra occultas insidias,  Deus misereatur; post tentationis uictoriam, uim uirtutis; pro laude Dei, Sol et luna.



CAP. LXXuIII.---De Dominica quarta Quadragesime.

In hac Dominica canuntur responsoria de Moyse et Iosue, qui introduxerunt populum Isrel in terram repromissionis. Qui uterque significat Christum, qui introducet penitentes in paradisum. Antiphona Tunc acceptabis signat tempora Moysis, qui docuit sacrificium offerre Deo, et tempora Nehemie, qui replicat tempora Patrum dicens: Dedisti eis regna et populos. De sola spe in Domino dicit antiphonam Bonum est sperare in Domino. Humiliauit habitatores terre Deus coram filiis Isrel, unde dicit antiphonam Benedicat nos Deus. Saluauit eos de manu hostium,  inde antiphona Potens est Dominus. Sequitur catalogus regum Iudeorum, qui peccauerunt in Dominum, unde antiphona Reges terre.

Aliter ad Nehemiam: hic obtulit in Sabbatis et in Kalendis; unde antiphona Tunc acceptabis. Historia Esdre narrat Nehemiam et populum in sola spe celesti confisum: unde antiphona Bonum est sperare. Tunc benedixit populus omnibus uiris qui uellent habitare in Ierusalem; unde antiphona Benedicat nos. Nehemias fugauit generum ducis, quem timens dicit: Potens est Dominus. Deinde instituit ordinem totum ministrorum Dei; unde antiphona Reges terre.

Deuictis uitiis et oblato uirtutum sacrificio, dicit queuis anima fidelis: Tunc acceptabis. Qui sperauit in Domino, eripuit eum, dicit antiphonam Bonum  est sperare. Ut eum custodiat in bonis, dicat antiphonam Benedicat nos; contra tentationes imminentes, antiphonam Potens es, Domine; pro uictoria, antiphonam Reges terre.

Tres antiphone, id est Benedictus es, et Hymnum dicite, et trium puerorum, memorant tres pueros, id est omnes fideles, laudantes sanctam Trinitatem in camino, id est in tribus huius mundi partibus, scilicet Asia, Africa et Europa constitutos in tribulatione: quorum etiam afflictionem signat antiphona in Spiritu humilitatis. Antiphona Benedicat terra Dominum, et omnia nascentia hymnum dicant ei, in Septuagesima coniungit humanam laudem cum laude angelorum. Alleluia cantus est angelorum, Benedicat terra Dominum laus est hominum in tribulatione  positorum: quia societas angelorum est cum his qui pro Deo patiuntur, sicut apparuit in camino cum pueris filio Dei similis.



CAP. LXXIX.---De quinta et sexta Dominica Quadragesime.

Responsoria et antiphone de duabus Dominicis Passionis Domini sonant passionem Domini et corporis eius, id est Ecclesie, quandiu peregrinatur in hoc mundo; unde et Gloria Patri in officio diuino intermittitur.



CAP. LXXX.---De Cena Domini et sequentibus duabus diebus.

In Cena Domini memorant responsoria eius traditionem, in Parasceue eius crucifixionem; in Sabbato eius sepulturam; pressuram uero Ecclesie significant  percussiones tabularum, quam passura est sub Antichristo per tres semi annos. Lumina Ecclesie exstinguuntur per tres noctes; que noctes cum diebus suis continent in se septuaginta duas horas. Tot horis iacuit Christus in sepulcro. Per presentem exstinctionem signatur exstinctio letitie in cordibus discipulorum Christi, quandiu iacuit in sepulcro. Siue tot hore fuerunt post traditionem Domini, usque dum intrauit ad eos ianuis clausis; interim apostoli erant in tristitia. Siue ideo exstinguuntur, quia sol obscuratus est per tres horas, id est a sexta hora usque ad nonam; ut predicaret orbi creatorem suum tribus diebus obscurari in sepulcro.



CAP. LXXXI.---De Resurrectione Domini.

 In Resurrectione Domini tres psalmi cantantur, quia lex, et prophetia, et psalmodia eius resurrectionem predixerunt. Tres lectiones leguntur, quia ante legem, sub lege, sub gratia resurrectio predicatur. Tria responsoria canuntur, quia angeli in celo, homines in terra, anime in inferno de Christi resurrectione gratulantur. Psalmi ad nocturna per hebdomadam canuntur de Dominica nocte propter Dominicam resurrectionem.



CAP. LXXXII.---De responsoriis, cantoribus, lectoribus, etc.

Responsorium dicitur, quod alio desinente id alter respondeat. Lectores, qui surgunt ad hoc opus, et cantores sunt hi qui exercent Domini negotia;  quibus dicitur: Negotiamini, dum uenio. Lector legem Domini dat auditoribus, qui nuper uocati sunt per officia cantorum ad nuptias in scholam Dei. Schola dicitur uocatio, in qua si quis adhuc surdis auribus torpescit, cantor cum excelsa tuba sonat in aurem eius dulcedinem melodie, ut mens eius excitetur. Cantores qui respondent primo canenti, uox est auditorum, quasi euigilantium, et Deum laudantium. uersus significat seruum arantem in Euangelio. Per dulcedinem modulationis scinduntur corda carnalia, et se aperiunt more sulci in confessione uocis et lacrymarum. Arat, qui aratro compunctionis corda scindit. In lectione pascitur auditor quasi quodam modo bos. Bos ad hoc pascitur, ut cum eo opus agriculture exerceatur. Bos est predicator, cantor  quasi bubulcus, qui iubilat bobus, ut hilarius trahant aratrum. Terra scinditur, quando corda auditorum compunguntur. Responsorio respondetur tractui; hoc significat duo sacrificia columbarum et turturum.

Tractus in Septuagesima sonat tribulationem, ut De profundis. In Sexagesima fugam, ut Fugiant a facie arcus. Laudate Dominum letitiam neophytorum seu nuper ordinatorum. Columba gregatim conuersari, uolare et gemere consueuit; actiue uite frequentiam significat quam est responsorium: Turtur singularitate gaudet, speculatiua uita est, que per tractum designatur.

In Alleluia eterna letitia electorum memoratur: uersus ad Alleluia letitiam Ecclesie, et laudem Dei  sine tristitia significat. In responsorio seminauimus, in Alleluia metimus, ut dicitur: Qui seminant in lacrymis, in gaudio metent. Inter Alleluia et tractum hoc interest, quod Alleluia semper laudem Dei siue letitiam sanctorum, tractus uero aliquando tribulationem, aliquando letitiam sonat. Tribulationem, ut De profundis, Commouisti, Ad te leuaui, Sepe expugnauerunt, Deus Deus meus: letitiam, ut Qui habitat, Iubilate, Qui confidunt, Laudate. Post duos tractus tribulationis occurrit tertius letitie, quia post duos dies sepulture occurrit resurrectio. Duo sunt genera compunctionis: unum timoris, alterum amoris; tractus tribulationis compunctionem timoris, tractus letitie compunctionem amoris signat.

 Ministri casula se exuunt, quando lectoris uel cantoris officium assumunt, in lectoris enim uel cantoris officio militia spiritalis exprimitur; soli etiam militant in lectione seu in uocis modulatione. Per casulam signatur fames, sitis, nuditas, uigilie, psalmodia, et talia que aliquando debent intermitti pro necessitatibus fratrum. Tabule quas cantor in manu tenet, solent fieri de osse; fortis est perseuerantia bonarum cogitationum et operum, uel significant dilectionem Dei et proximi. In manu tenentur, ut dilectio [directio] uocis exerceatur per opus. Iubilatio, que sequentia uocatur, significat illum statum, dum necessaria non erit locutio uerborum; sed sola cogitatione mens menti monstrabit  quod in se retinet. Huc currit sermo predicationis, que ultro sunt uelata sex alis seraphin. Lector et cantor in gradum ascendunt, quia doctores debent passionem Dominice crucis imitari. Ascensio diaconi in pulpitum est alta inuitatio uirtutum.



CAP. LXXXIII.---De Euangelio ac eius lectione.

Anastasius papa precepit ut non sedeatur dum Euangelium legitur, sed curui starent, quia in noua uita debemus stare in humilitate. Deinde ponit episcopus thymiama in thuribulum super prunas, ut suauem odorem excitet. Thuribulum Christi corpus significat, in quo ignis est Spiritus sanctus, ex quo procedit bonus odor, id est bona opinio de Christo. Diaconus accipit benedictionem a sacerdote, id est predicatores uerbum a Christo. Deinde uadit ad  altare, ut inde sumat Euangelium; altare est Ierusalem, de qua exiuit euangelica predicatio, ut dicitur: De Sion exibit lex, et uerbum Domini de Hierusalem. Diaconus portans Euangelium est pes Christi: in sinistro brachio portat Euangelium, quod in hac uita temporali necesse est predicare. Salutante diacono populum, conuertit se omnis populus ad eum, quia auditores auide debent suscipere uerbum Dei a predicatoribus. Post hoc sacerdos et omnis populus uertunt se ad orientem, et faciunt crucem in frontibus: quam prius fecit diaconus, et Christum adorant, qui in Oriente natus est. In fronte sedes est uerecundie, ibi signum crucis facimus: quia Christum non erubescimus, quem crucifixum predicamus. Hic baculi de manibus deponuntur, ut  simus separati ab opere Iudeorum, qui dabant arundinem in manum Domini.



CAP. LXXXIu.---De cereis ad Euangelium.

Duo cerei portantur ante Euangelium, quia lex et prophetia precessit euangelicam doctrinam. Thuribulum est opinio bonarum uirtutum de Christo: thus ascendit in thuribulo, ante Euangelium Christi opera precesserunt doctrinam, ut dicitur: Quia cepit iehsu facere et docere. Diaconus dum legit Euangelium, stat uersus aquilonem, quia frigidis in fide predicatur Euangelium. Euangelium legitur ex celsiori loco, cerei stant in inferiori, quia maior est auctoritas Euangelii, quam legis et prophetarum. Post Euangelium cerei exstinguuntur; quia finita  predicatione Euangelii lex et prophetia cessabunt.

Euangelium iacens in altari significat illud tempus quo necesse est illud predicari. Precedens officium predicationem Christi usque ad horam passionis demonstrat et suorum predicatorum usque in finem mundi et ultra. Sequens, opus passionis Christi et resurrectionis atque ascensionis, similiter suorum uel sacrificium uel mortificationem, et resurrectionem atque suspirium in celum indicat, ubi audituri sunt: uenite, benedicti Patris mei.



CAP. LXXXu. De oblatione seu offertorio.

Oblatio legalis fiebat in introitu tabernaculi: Due sunt nostre oblationes: una mortificatio, altera opera bona, in introitu tabernaculi, id est in presenti  uita. Lex precipit sacrificia offerri pro uotis, pro spontaneis, pro peccato, pro regno, pro sanctuario, pro Iuda. Pro uotis offerimus, quando implemus ea que in tribulatione promisimus: pro spontaneis, quando gratias agimus de perceptis; pro peccato, quando compungimur de commissis; pro regno, quando recta corda regibus petimus; pro sanctuario, quando stabilitatem sacrorum graduum; pro Iuda, quando pacem et unanimitatem populi postulamus.

Officium quod nos offerenda dicimus, ab illo loco inchoatur, ubi sacerdos dicit: Dominus uobiscum, et finitur, ubi excelsa uoce dicit: Per omnia secula seculorum. Christus die Palmarum uenit in Ierusalem immolandus; et occurrit ei turba  laudans: quam ipse benigne salutauit; ideo sacerdos salutat populum. Postea dicit Oremus, et cantores cantant, quia ubi Christus repleuit corda turbarum, ad orationem mox magnificas laudes canebant. Puritas lintei, quod in altari ponitur, est puritas mentium qui Domino cantant. Oblatione suscepta redit ad altare sacerdos, ut ibi immolet; Christus post accepta uota cantantium intrauit Ierusalem, ut ibi immolaretur.

Altare in presenti significat generalem uitam iustorum, oblationes in eo bone sunt cogitationes et iusta opera. Salutatio sacerdotis introitum demonstrat ad aliud officium; Oremus dicit sacerdos, ut acceptum fieri orent sacrificium ut Abel, ne despiciatur ut Cain. Sindon est corporale castigatum  ab omni naturali uiriditate et humore; ita sit mens offerentium ab omni carnali cupiditate. Corporale lineum debet esse et purum; significat corpus Christi sumptum de uirgine. Per multos sudores peruenit ad candorem; ita Christus multis passionibus peruenit ad candorem resurrectionis. Qui corpus Christi desiderat accipere, per multos labores debet se castigare, mentis et corporis statum mundum et candidum facere. Quod ita implicari debet, ut nec initium nec finis appareat, quia Christus quamuis in humanitate habuit initium nascendo, finem moriendo, tamen in Diuinitate neutrum habuit.

Panis ideo offertur. quia sicut panis de multis  granis conficitur, ita corpus Christi, quod est Ecclesia, de multis electis coadunatur; et sicut panis per ardorem ignis coquitur, ita Christus per passionem consummatur. uinum ideo offertur, quia sicut de multis acinis illud exprimitur, ita de multis sanctis corpus Christi, id est Ecclesia passionibus pressa congregatur. Et Christus per prelum passionis dedit potum resurrectionis. Aqua ideo offertur, quia populus per aquam baptismatis Christo admiscetur, et incorporatur. Oratio ad solum Patrem dirigitur quamuis tota Trinitas operetur: ne idololatria putetur, dum tres persone quasi tres dii rogarentur. Que tamen per Filium, et Spiritum sanctum concluditur, ut effectus petitionis in Trinitate monstretur. Ad omnes orationes: Per  Dominum nostrum Iesum Christum dicitur, ut ille qui eternaliter uiuit et regnat, nos adhuc uiuentes seu iam mortuos uiuere, et secum regnare in celis faciat. Ad exorcismos uero: Per eum, qui uenturus est iudicare uiuos et mortuos et seculum per ignem dicitur, ut diabolus futurum iudicium audiens pauescat, et fugiat per eius nomen qui erit iudex uiuorum et mortuorum.

Septuaginta due cruces fiunt in canone super oblatam et calicem, quia septuaginta due lingue sunt redempte per Christi passionem. Septies Dominus uobiscum dicitur in missa, quia per septiformem gratiam sancti Spiritus sacrificium oblatum accipitur, et per hec dona septem peccata hominibus relaxantur.

 Cantores cantantes officium signant turbam, que Domino cantauit. Populus dat oblationes Domino panem et uinum, hoc est desideria pia intrinsecus latentia: nos ipsi sacrificium esse debemus. Lauat sacerdos manus per bona opera et lacrymas compunctionis, deinde orat ante altare, ne percutiatur sicut Bethsamite, qui indigne uiderunt arcam Domini. Post orationem thurificat, quia per Christum fit propitiatio, cuius corpus thuribulum significat.

Diaconus aquam uino miscet, quia populus Christo adunatur. Si uinum quis offerat tantum sine aqua, sanguis Christi incipit esse sine nobis: si uero aqua sit sola, plebs incipit esse sine Christo.

 Sicut multa grana in unum collecta, commolita, commista panem unum faciunt: sic in Christo, qui est panis uiuus, unum corpus erit numerus electorum coadunatus.

Omnis populus intrans ecclesiam debet sacrificium offere; sacerdos et ministri panem, populus uinum, cantores aquam. Postea precatur sacerdos, ut orent pro se: ut dignus sit uniuerse plebis oblationem offerre Deo.



CAP. LXXXuI. De secreta submissa.

Sequitur secreta, que ideo secreta dicitur, quia secreto dicitur. Omnia sacrificia in lege erant secreta, id est muta, quia umbra futurorum erant. Agnus paschalis latebat in Christo; soli Deo loquitur  sacerdos, ideo uox non est necessaria, uel reboans, ut admoneatur sacerdos quid cogitare debeat.



CAP. LXXXuII. De Prefatione et Sanctus.

Per omnia secula alte sacerdos dicit, ut per Amen confirmetur oratio. Hic non uertit se ad populum, cum Dominus uobiscum dicit, ad insinuandam deuotionem in offerendo sacrificio, et arator non debet retro respicere.

Hymnus ideo dicitur, quia refertus est gratiarum actione et laudibus angelorum. Prefatio, quia preparat fratrum mentes ad sanctorum angelorum concentum qui assistunt consecrationi corporis Christi, et ad ipsam reuerentiam tante consecrationis; ideo excelsa uoce cantatur.

 Presens officium est tempus quando Christus in cena ascendit in cenaculum magnum stratum, et post aliquam moram retulit hymnum Deo Patri. Hic altare est mensa Domini in qua conuiuabatur cum discipulis suis. Corporale linteum, quo erat precinctus, sudarium labor de Iuda proditore. Sacerdos ascendit in cenaculum, cum dicit Sursum corda; deinde agit gratias, ut Christus Patri: gratiarum actio sacerdotis, sacrificium eius, laudes angelorum uel ministeria eorum sacrificium. Angeli et archangeli laudant, dominationes et principatus adorant, potestates tremunt, celi, id est throni, uirtutes, cherubin et seraphin concelebrant. Decimus ordo humane adiungitur, cum quibus et nostras uoces ut admitti iubeas, deprecamur,  etc.

Sixtus papa constituit ut Sanctus cantetur. Ordo angelorum dicit: Sanctus, sanctus, sanctus, Dominus Deus Sabaoth: pleni sunt celi et terra. Ordo hominum subiungit: Benedictus qui uenit in nomine Domini. Sudarium iacens in altari significat laborem, quem habent angeli in ministerio humano, siue perfecti uiri, qui non cessant orare pro nostra fragilitate. Corporale intentionem non fictam.

In Prefatione stant diaconus retro episcopum, subdiaconus in facie eius: qui retro stant, sunt discipuli qui fugerunt in passione Christi; qui in facie stant sunt mulieres que ei tunc astiterunt. Ad Sanctus se inclinant, qui in facie stant et qui  retro, uenerantes diuinam maiestatem et incarnationem Domini. Angelorum concentus introducit diuinam maiestatem dicendo: Sanctus, sanctus, sanctus; turba incarnationem Domini dicendo: Benedictus qui uenit. Retro stantes perseuerant inclinati usque dum dicatur: Sed libera nos a malo; illi sunt quibus dicitur: uos estis, qui permansistis mecum in tentationibus meis, id est apostoli, qui erant in magna tribulatione, non audentes se erigere, id est, confiteri se discipulos Christi, usque dum per resurrectionem liberati sunt a malo timoris. Qui in facie stant, significant discipulos occultos propter metum Iudeorum. Declinatio subdiaconi fuit mestitia mulierum uel populorum de  passione Christi.



CAP. LXXXuIII.---De canone misse.

Ab initio Te igitur usque in eum locum ubi dicitur: Et in electorum tuorum iubeas grege numerari, celebratur sacrificium electorum qui non sunt in carne, quod eis repugnet. Sicut erant duo altaria in tabernaculo Moysis uel in templo Salomonis, unum thymiamatis, alterum holocausti, ita sunt duo sacrificia sancte Ecclesie: unum, in quo omnes carnales motus sopiti sunt, quod est thymiamatis; alterum, in quo quotidie mactandi sunt iidem motus per compunctionem lacrymarum.

Te igitur ideo secreto dicitur, ne tam sancta uerba et ad tantum mysterium pertinentia uilescerent: dum pene per usum retinentes ea per uicos  et plateas uel in aliis locis, ubi conuenirent decantarent. Inde fertur quod antequam hec consuetudo inoleuisset, cum pastores ea decantarent in agro, diuinitus percussi sunt. Te igitur ideo secrete dicitur, quia soli Deo loquitur, qui nouit abscondita cordis, ut dicitur de Anna: Loquebatur in corde suo, et uox eius penitus non audiebatur.

Ter orauit Dominus in monte Oliueti ante passionem suam, ita sacerdos facit tres orationes, pro Ecclesia, pro fratribus, pro choro sacerdotum. Ternario numero fit sacrificium electorum ad Patrem: Hec dona, hec munera, hec sancta sacrificia illibata. Dona panis intelligitur, in quo est aqua et farina. Munera uinum, in quo uinum et aqua. Sacrificia illibata utrumque agnoscitur. Hec pro tribus  offerimus, pro uniuersali Ecclesia, pro specialibus fratribus, quorum eleemosynas accepimus, aut munus, aut qui presentes sunt: pro nobis ipsis, qui communicamus sancte Marie et apostolis in uno Domino.

Tria sunt sacrificia, que requirit Dominus: facere iudicium, diligere misericordiam, paratum ire cum Deo. In hac oratione signat sindon humilitatem Christi, quam assumpsit ex terreno habitu. Sudarium in altari laborem eius in oratione ut dicitur: Factus in agonia prolixius orabat.

Cum dicit: Hanc ergo oblationem, inclinat se sacerdos ad altare: Christus humiliauit se ad passionem. Hic sindon est traditio Christi in manus impiorum, sudarium uero labor ex traditore. Sacrificium  perfectorum iungitur sacrificio angelorum. Deinde uniuersale sacrificium, id est immolatio Christi, celebratur ante Nobis quoque peccatoribus; etenim Christus pro peccatoribus est immolatus.

Quam oblationem tu Deus in omnibus, hoc est, tota cogitatione, tota uita, toto intellectu, benedictam per Patrem, ascriptam per Filium, ratam per Spiritum Sanctum. Quinque cruces quinque uulnera Christi. Expansio manuum sacerdotis, extensio Christi in cruce. Quando dicitur: Hoc est corpus meum, tunc panis in primis uertitur in carnem; cum dicit: Hic est sanguis meus, tunc uinum ex uerbis Domini mutatur in sanguinem. Sindon in altari, linteum quo erat precinctus; sudarium  labor in lauatione pedum, altare mensa Domini est.

Exemplo Domini accipit sacerdos oblatam et calicem in manus et eleuat, ut sit Deo acceptum, sicut sacrificium Abel, qui obtulit in figura Christi agnum; et sicut sacrificium Abrahe, qui obtulit filium; et sicut Melchisedech, qui obtulit panem et uinum.

De tuis donis ac datis; dona sunt in re eterna, data in re temporali. Hostiam puram panis, hostiam sanctam calicis, hostiam immaculatam utrumque simul. Cum dicit: Supplices te rogamus, omnipotens Deus, inclinat se ante altare, quia Christus in cruce orauit a psalmo: Deus, Deus meus, usque in manus  tuas commendo spiritum meum, et tunc inclinato capite emisit spiritum. Ab eo loco, unde et memores, altare presens est crux, sindon humilitas Christi usque ad mortem, sudarium labor passionis. Hic erigunt se subdiaconi, discipuli qui intererant passioni, post mortem eius aliquo modo consolantur, et erigunt se aspicientes in dilectum sibi corpus usque dum in cruce pendet. Hic lauant diaconi manus, quia sordida opera prioris conuersationis, Christi passione mundantur.

Adam dormiuit, Eua fabricatur de latere dormientis: Christus in cruce moritur, Ecclesia corpus eius fabricatur de sanguine et aqua, quod fluxit de latere eius. Sanguine redempti sumus, aqua a peccatis loti. Cuius uxoris prima uox fuit ille centurio  qui dixit: uere Filius Dei erat hic. Unde, Nobis quoque, altius dicit.

Subdiaconi erecti aspicientes opus presbyteri, sunt noti eius et mulieres, que stabant a longe hec uidentes. Diaconus eleuat calicem de altari, et inuoluit sudario, est Ioseph qui deposuit Dominum de cruce, et posuit in monumento. Sacerdos qui eleuat oblatam, est Nicodemus, qui cum myrrha et ale Dominum sepeliuit. Sacerdos facit duas cruces iuxta calicem, quia Christus depositus est de cruce, qui pro duobus populis crucifixus est. Sacerdotis et diaconi eleuatio calicis est Christi depositio de cruce, oblata et calix est Dominicum corpus. Altare sudarium, quod fuit super caput eius. Oblata est in mundum denarii rotunda; quia pro triginta denariis  Dominus uenditus est.

Subdiaconi qui in facie stabant, nunc recedunt, quia sepulto Domino mulieres de sepulcro recesserunt. Ubi dicitur: Nobis quoque peccatoribus, sacrificium penitentium memoratur, qui carnem suam crucifigunt cum uitiis et concupiscentiis. Altare holocausti est nostra mortificatio, eleuatio uocis clamor in corde penitentis, sacrificium penitentium Spiritus contribulatus. Altare holocausti cor eorum, qui carnales motus consumunt feruore sancti spiritus. Sindon est castigatio carnis per uigilias et ieiunia. Sudarium est ipsa intentio qua festinamus motus tentationum uincere. Impetratio sequitur: Intra quorum nos consortium.

Subdiaconus qui tenuit patenam, finito canone,  ubi dicitur: Et ab omni perturbatione securi, etc., dat eam diacono, et ipse presbytero, quod est obsequium mulierum in sepultura Christi. Dominica oratio ideo alte dicitur, quia publica est oratio, et communis, et pro toto populo. Precepta salutaria, euangelica doctrina; diuina institutio, confectio corporis et sanguinis Domini. Hic erigunt se diaconi, quia in septima petitione liberantur a malo; in recordationem septime diei, quando Christus quieuit in sepulcro, agitur Dominica oratio, que septem habet petitiones: in quo septimo die laborabant apostoli tristitia et metu Iudeorum. Isti tres articuli presentis orationis significant tempus triduane sepulture Domini. Unde etiam in Parasceue  ideo dicitur Dominica oratio ante corpus Domini, ut dimittamus debitoribus nostris, et ut liberemur a malo.

uenientes subdiaconi cum patena, ut accipiant corpus Domini de altari, sunt mulieres que ad monumentum ueniunt orto iam sole, et eum uiuum inueniunt. Postquam sacerdos dicit: Pax uobiscum, ponuntur oblate in patenam, quod significat postquam Christus resurgens ex mortuis salutatione sua letificauit corda discipulorum, uota feminarum completa sunt percepto gaudio resurrectionis. Deinde corpus Domini in uinum mittitur. Corporalis uita constat ex corpore et sanguine; quandiu hec duo uigent in homine, Spiritus adest. Sanguis Christi pro nostra anima effusus est, caro Christi pro  nostra carne mortua est. Hec duo in resurrectione redierunt ad propriam substantiam, et spiritus uiuificabit nouum hominem, ut ultra non moriatur. Crux quippe, que formatur super calicem cum particula oblate, ipsum corpus nobis ante oculos prescribit quod pro nobis crucifixum est: ideo tangit quatuor latera calicis; quia per illud omnium hominum genus quatuor mundi climatum ad unitatem unius corporis accessit et ad pacem Ecclesie. Quam pacem angeli promiserunt dicentes: Gloria in excelsis Deo, et in terra pax hominibus bone uoluntatis; unde nunc dicitur: Pax Domini sit semper uobiscum. Eamdem sequitur populus per blanda basia. Mulieres a uiris non accipiunt pacem, propter luxuriam



CAP. LXXXIX.---De Agnus Dei et corpore Christi.


Sergius papa constituit ut interim quam communicetur Agnus Dei cantetur: ut qui tulit mundi offensa, tollat et nunc nostra per sacre Eucaristie oblationem siue per pacis osculum. Sumitur corpus Domini; quia unum debemus esse in Christo, qui est Deus pacis, per quem pacificata sunt celestia et terrestria. Apostoli hoc pransi et in fine diei sumpserunt, quia finis legis Christus fuit, et initium gratie. Nos autem ieiuni debemus accipere, utpote cibum omni corporali cibo prestantiorem. Tribus diebus ante contineant se sacerdotes a mulieribus; triforme est corpus Christi. Primum sanctum  et immaculatum, assumptum ex Maria uirgine; alterum, quod adhuc ambulat in terra, sancta scilicet Ecclesia; tertium, quod iacet in sepulcris. Per particulam oblate in calicem misse ostenditur corpus Christi, quod iam resurrexit a mortuis; per comestam a sacerdote uel a populo, ambulans adhuc super terram; per relictam in altari, iacens in sepulcro. Idem corpus ducit oblatam secum ad sepulcrum, et uocat illud sancta Ecclesia morientis uiaticum. Particula ipsa remanet in altari usque ad finem misse, quia usque in finem seculi corpora sanctorum requiescunt in sepulcris. Corporale, quod remanet in altari, significat munditiam mentis, cui debet quilibet studere accipiens corpus Domini, sed precipue in fine. Antiphona sequens est communio.  est uox reciproca, et illos signat qui cognouerunt Dominum in fractione panis, et nuntiauerunt ceteris.



CAP. XC.---De Ite, missa est.

Post hanc benedicit sacerdos populum, ita et Christus benedixit eos, et ascendit in celum. Deinde reuertitur ad orientem, ut se commendet Domini ascensioni.

Diaconus dicit: Ite, missa est, quia Christus singularis legatus missus est pro nobis ad Patrem, habens indicia secum sue passionis. Primo, ut hoc indicio fidem sue resurrectionis discipulis astruat. Deinde ut Patri pro nobis supplicans, quale genus mortis pro mortalium uita pertulerit, semper ostendat; tertio ut morte sua redemptis, quam misericorditer  sint adiuti, propositis semper eiusdem mortis indiciis innouet. Postremo, ut etiam perfidis in iudicio, quam iuste damnentur, uulnera ostendat. Dicente diacono: Ite, missa est, mens nostra ad illam patriam tendat, quo caput nostrum precessit.

Missa dicitur a loco sacrificii usque in finem, eo quod tempore sacrificii catechumeni mittebantur foras, et ideo dicitur: ite, missa, quod congregatus populus tunc dimittitur. In Quadragesima uero sumus quasi in procinctu contra diabolum, unde munit nos sacerdos sua benedictione, clamante diacono: Inclinate capita uestra Deo. Benedictio sacerdotis in nouissimo datur more antiquo: uti Iacob moriens benedixit filios suos.



CAP. XCI. De Aduentu Domini.


Humanum genus in peccatis quasi in somno obdormierat, quod tuba prophetarum ad suscipiendum aduentum Domini excitat; ipsum uero euigilans inhianter suscipit aduentum Domini, dicens: Ad te leuaui, etc. uetus lex per prophetas genti Iudeorum annuntiat aduentum Domini, dicens: Populus Sion, etc. Noua lex per apostolos Ecclesie secundum Domini aduentum prenuntiat, dicens: Gaudete in Domino semper, iterum dico: Gaudete; modestia uestra nota sit omnibus hominibus, Dominus prope est; subaudi, ut nos faciat gaudere anima et corpore.

Officium: Memento nostri, Domine, non est authenticum,  sed siue illud siue Rorate cantetur, uox est sanctorum seu primum seu secundum aduentum Domini desiderantium.

Euangelium: Cum subleuasset, de quinque panibus legitur quinta Dominica ante Natiuitatem Domini, quia per quinque etates mundi preconium uenturi Christi sonuit.

Antiphonarius et Missalis habent quatuor officia, quia Natiuitas Domini celebrata est per quatuor ordines librorum, legis, prophetarum, psalmorum et Euangelii: unde sepe etiam in quarta hebdomada ipsa Natiuitas Domini celebratur. Auctor etiam Lectionarii docet nos quam fortis sit Dominus, qui uenturus est ad nos, et intraturus domum cordis nostri, ut in ea habitet: quam sordidamus per  excessus quinque sensuum nostrorum. Per allicientes enim formas intrant concupiscentie carnalium delectationum per oculos; suspicio mala de fratre, per adres; odor libidinosus, per nares; per os ingluuies polluit, per tactum crudelitas. Sed in sordibus huiusmodi uenturus Rex noster non uult habitare, et ideo per quinque lectiones quinque hebdomadarum hortamur circumcidere quinque sensus nostros ab omni uitio, et parare Domino dignam mansionem, ut Regi uero et Prophete.

Dicit lectio: Ecce dies uenient, dicit Dominus, et suscitabo Dauid germen iustum, et regnabit rex, et sapiens erit; et Euangelium: Hic est uere Propheta, qui uenturus est in mundum. Sicut per quinque sensus, ita per quatuor elementa aut ruit homo ad  mala opera, aut surgit ad bona. Unde in prima hebdomada lectio dicit: Hora est iam nos de somno surgere, et euigilans homo dicit: Ad te leuaui. In his quatuor hebdomadibus Gloria in excelsis intermittitur et usus dalmatice, ad insinuandum tempus ueteris Testamenti, quod fluxit sub quatuor dignitatibus Christi Natiuitatem prefigurantibus, uidelicet sub patriarchis, sub iudicibus, sub regibus, sub prophetis.



CAP. XCII.---De Natiuitate Domini.

Natiuitas Domini ideo celebratur, ut nos per ipsum Dominum Spiritu renascamur. Ipsa nocte tres misse celebrantur, quia per Christi natiuitatem uniuersitas trium temporum, ante legem, sub lege, sub  gratia indicatur; uel tres partes mundi, Asia, Africa, Europa saluantur. In qua etiam nocte Gloria in excelsis cantatur, quia tunc primitus ab angelis canebatur.

Telesphorus papa constituit ut in nocte Natalis Domini prima missa in primo gallicinio celebretur, quando natus est Dominus: altera, oriente die quando inuentus est puer a pastoribus in presepio, et a doctoribus in Euangelio. Ultima, hora diei tertia, qua celum nupsit terre.

Idem papa Telesphorus constituit ut missa non celebretur usque ad tertiam horam festis diebus, qua hora uenit Spiritus sanctus super discipulos. In aliis uero diebus, quando ieiunandum est, sexta hora, quando Christus ascendit crucem.  In quadragesima, hora nona, quando exspirauit.

Festum sancti Stephani est quando inuentio eius colitur: contigit enim post Pascha, sed hic propter festiuos dies agitur.

Dormitio sancti Ioannis euangeliste est in natiuitate sancti Ioannis Baptiste; sed quia ibi non potest celebrari, hic agitur.

In festiuitate Innocentum non cantatur Gloria in excelsis, et Alleluia, et Gloria Patri, propter tristitiam matrum, et quia ad inferna descenderunt.



CAP. XCIII.---De Circumcisione Domini et Epiphania.

Circumcisio Domini ideo agitur, ut et nos  spiritualiter circumcidamur quinque sensibus nostris. Octauo Idus Ianuarii dies quondam celebris habebatur ob triplicem triumphum Augusti.

Eadem dies celebratur et nunc a nobis tribus de causis. Tres magi, id est tres reges, trina munera trino Deo obtulerunt. Christus baptizatur, Pater Filium testatur, Spiritus sanctus uisibiliter presentatur. Nuptie celebrantur, aqua in uinum conuertitur, Christus a discipulis Deus creditur.



CAP. XCIu.---De die Purificationis.

In mense Februario ritu pagano quondam lustrabatur ciuitas cum luminaribus, et diis manibus, id est infernalibus, sacrificabatur. Hunc morem nos seruamus a sanctis Patribus diuino cultui institutum in purificatione sancte Marie, portantes in manibus  cereos ardentes, et cum prudentibus uirginibus lampades cum oleo gerentes Christum suscipimus, intrantes cum eo ad nuptias uestiti ueste nuptiali.



CAP. XCu.---De exsequiis mortuorum.

Missa pro mortuis ita agitur, ut in morte Domini, id est sine Gloria et Alleluia et pacis osculo; hec enim letitiam designant: in istis autem tristitia agitur. Recordatio mortuorum agitur ante Nobis quoque peccatoribus, ibi finitur memoria mortis Domini et inchoatur mors nostra per confessionem peccatorum. Corpora non intersunt ideo publicis officiis, quia non decet musica in luctu. Tertius et septimus dies pro mortuis ideo aguntur; nam constant ex anima et corpore. Anima quasi tribus columnis  erigitur, ut diligat Deum ex toto corde et ex toto animo et ex omni mente. Est etiam rationalis, irascibilis, concupiscibilis. Ratione discernimus inter bona et mala, irascimur malis, concupiscimus bona. Que anima quia neglexit Dei cultum in cogitatione, in uita, in intellectu, tertia dies agetur ut ab his peccatis purgetur.

NB. Hic quedam in meo exemplari desunt de corpore dicenda.





CAP. XCuI.---De die Paschali.

Paschalis dies per septem dies quasi unus dies celebratur. Significat illud tempus, quando cor electorum gaudebit, et gaudium eorum nemo tollet ab  eis, et non erit necesse ut aliquid rogent, ut dicitur: Iterum uidebo uos, etc. In illo die et in illo tempore non rogabunt quidquam; ideo uespera non incipitur a uersu Deus, in adiutorium, per quem diuinum auxilium inuocetur, quia nemo tunc tentatur, sed a Kyrie, eleison, quo festum mentis designatur. Kyrie, eleison quippe ad missam pertinet, et iste uespere per Kyrie, eleison solemniter incipiuntur et misse coniunguntur, quia illa dies uesperum non habet. Unde Responsorium Hec est dies ad omnes horas cum alleluia frequentatur. Iidem psalmi per singulas uesperas cantantur, quia una eademque dies celebratur. Tres psalmi ante hymnum sancte Marie cantantur, quia, ut dictum est, celestia, terrestria,  et inferna de Christi resurrectione gratulantur. Duo ad fontem sequuntur, quia in fide resurrectionis Christi Iudaicus et gentilis populus baptizentur, uel in fine contemplatiui et actiui per Christum saluabuntur. In nocte uersus dicimus, quia in hac uita in tentatione positi diuino indigemus auxilio: in die non dicimus; quia in illa uita, que per istum diem significatur, ab omni tentatione securi erimus.



CAP. XCuII.---De Dominicis post Pascha.

Responsorium Dignus es, Domine, signat introitum apostolorum ad Ecclesiam, que ex Iudeis collecta est ad fidem Noui Testamenti. Responsorium Ego sicut uitis est pars Iudaice plebis ad unitatem fidei. In primis responsoriis narratur adunatio ad unam fidem auditorum ac prepositorum: in sequentibus  monstratur Ecclesie, que nunc collecta est, mysterium sponsi et sponse, de quibus ipsa procreata est. Ipsa sponsa est Ierusalem, et idcirco presens sponsa frequenter memoratur per Ierusalem, quia ipsa cepit crescere in Ierusalem. Unde Responsorium uidi Ierusalem. In ceteris narratur pulchritudo structure Ierusalem ut est Responsorium Hec est Ierusalem, et Platee tue; que omnia oportet intelligi mystice de spiritualibus edificiis celestis Ierusalem iuxta tenorem officiorum, que continent in se personam primitiue Ecclesie, ut est: Quasi modo geniti, etc., et Misericordia Domini, etc., et Iubilate, etc.; oportet hec per tres hebdomadas decantari.

Responsorium: Si oblitus fuero, est de psalmo  Super flumina; significat gentilem populum qui olim habitabat in Babylone, id est in confusione istius mundi, et desiderabat reuocari per predicationem et doctrinam apostolorum ad Ierusalem, id est Ecclesiam. Reliqua omnia responsoria de liberatione Babylonice infidelitatis et peruentione in Ierusalem, ut est: Deus, canticum, et Dicat nunc, etc., et In Ecclesiis. Hec assumpta sunt de Psalterio, quod est decem chordarum, in quibus est dilectio Dei et proximi; dilectio Dei propter tria, dilectio proximi propter septem. Et Responsoria Insinuant se proles, diligere sponsum matris sue et matrem suam, et loqui se ac respondere ciuitati Ierusalem que in celo habitat.

 Tria officia Cantate Domino, etc., uocem iucunditatis, etc., Exaudi, etc., recolunt eadem tempora que et responsoria; unde non delinquunt, qui per tres hebdomadas usque in Pentecoste ea canunt.

Responsoria de ascensione Domini nunc sponsam, sanctam scilicet Ecclesiam, consolantur, uti Responsoria Non conturbetur, etc., Tempus est, etc. Nunc ipsa loquitur ad sponsum, ut est illud Responsorium: Exaltare, Domine, etc. Nunc optat recipi ad eum super sidera.



CAP. XCuIII.---De responsoriis in Pentecoste.

In Pentecoste cantant Romani nouem lectiones, nos uero propter baptismalia sacramenta in tribus personis baptizatis tribus psalmis laudamus Trinitatem usque ad octauam.

 Responsoria sonant Spiritum sanctum paraclitum, id est consolatorem a sponso promissum, aduenisse sponse, et dona ei per ipsum allata, id est fidem, opera, miracula, et cetera carismata. In Pascha et in Ascensione et in Pentecoste super psalmos in matutinis laudibus antiphonam cum Alleluia canimus excepto in Benedictus, quia per hoc Dei beneficia recolimus, que de eius resurrectione et ascensione et aduentu Spiritus sancti percepimus. Ad Benedictus uero non canimus antiphonam cum Alleluiis, propter tribulationem maximam que futura est.



CAP. XCIX.---De Festis sancti Ioannis Baptiste; item sanctorum Petri et Pauli.

De sancto Ioanne Baptista responsoria sumpta  sunt de prophetis et Euangelio, quia ipse erat finis prophetie et initium Euangelii. In festiuitate apostolorum in tertia nocturna et ad laudes antiphone cum Alleluia canuntur; in ista autem festiuitate non canuntur, quia maior est gloria Noui Testamenti quam legis. Ioannis enim, qui prisce legis typum tenuit, natiuitas ante resurrectionem Domini exstitit: apostolorum uero natiuitas in celo facta est post clarificationem Ecclesie a Spiritu sancto; ideo ista antiphonis decoratur, illa non.

In precipuis festiuitatibus sanctorum agunt Romani duo officia in nocte. Primum initio noctis sine Alleluia peragitur, et uocatur uigilia: unde et precedens dies uigilia nominatur. Alterum uero circa mediam noctem, et finitur in die: et hoc habet in  tertia nocturna in antiphona Alleluia. Per unum officium legalis mos recolitur. et Sabbata que in figura futurorum celebrantur; per alterum uero resurrectio Domini, et nostra futura festiuitas; ideo cum alleluia peragitur, quia transiit ad consortium sanctorum angelorum.

In nocte sancti Petri canuntur duo officia: unum in prima uigilia sine inuitatorio, quoniam ibi populus non inuitatur, alterum uero in secunda uigilia cum inuitatorio, quia tunc populus ad uigilias inuitatur. In festiuitate sancti Pauli uersus cum antiphonis canuntur, quia plus omnibus laborauit. De sancto Laurentio etiam uersus cum antiphonis leguntur propter celebre martyrium eius.



CAP. C.---De lectionibus in matutinis post Pentecosten.


Post Pentecosten Dominicis diebus usque in Kalendas Augusti leguntur lectiones cum responsoriis de libris Regum, quo tempore habile est ire ad pugnam. Hic recordantur gesta Patrum, Samuelis et Dauidis, qui bellicosus fuit; Elie et Elisei; ut sicut illi contra hostes, ita nos contra uitia pugnemus.

In Augusto mense Dominicis noctibus dicuntur lectiones cum responsoriis de libris Sapientie; quia in hoc statu anni quoque sata et plantata fructum facere solent; ita et nos iam in perfecta etate positi per studium sapientie bonorum operum fructum ferre debemus.

In Septembri solet sepe infirmitas accidere hominibus  propter nouos fructus: et ut eo tempore, quo maior abundantia rerum esse solet, nos quandoque etiam in tanta rerum abundantia morituros esse recolamus, et infirmitates temporis illius patienter toleremus, canuntur responsoria de Iob et de Tobia, qui ambo dolores pertulerunt. Hi non fuerunt reges, ideo non habent singulos menses, sed in uno mense leguntur, per quod regnum Assyriorum intelligitur. Dominice, in quibus responsoria de historiis Iudith, Esdre et Esther canuntur, et ipse historie leguntur, regnum Persarum et Medorum designatur. Liber Tobie et Iudith non sunt in canone apud Hebreos, sed quia eos in numero Agiographie [hort. Agiographia, seu Hagiographia] recepit, cantamus et legimus ex eis.

 Cambyses Rex Persarum uocatus est ab Hebreis secundus Nabuchodonosor, sub quo historia Iudith conscribitur. Assuerus ab Hebreis septuaginta Interpretibus Artaxerxes uocatur, sub quo historia Esther conscribitur.

Responsoria de historia Machabeorum tempora et regna Grecorum memorant. In Iulio et Augusto mense per cantum et lectum recolitur fortitudo et decor et sapientia regni in populo Isrel: in Septembri regnum Assyriorum; in Octobri in gestis Esther et Iudith nobis representatur regnum Persarum et Medorum; et in eodem mense per gesta Machabeorum etiam regnum Grecorum commemoratur. Quia minoris potestatis erat regnum Medorum et Grecorum quam Assyriorum uel Romanorum;  per mensem Nouembrem regnum Romanorum significatur, per quod finem fecerunt priora regna.

Per quatuor enim partes mundi erant quatuor regnorum principatus. Babylonicum regnum ab oriente, quod est Assyriorum, a meridie Medorum, a septentrione Macedonicum, ab occidente Romanum. Regnum Assyriorum quoddam fuit presagium regni Christiani populi; inter Babylonicum regnum et Romanum quasi in Patre sene et filio paruo Medorum ac Macedonum breuia et media quasi tutor curatorque uenerunt potestate temporis non iure admissa. In Nouembri leguntur prophete, ipso aduentante qui prophetarum uaticiniis promissus est. Prophete seminauerunt temporibus regnorum Assyriorum, Medorum et Grecorum, quod Christiani colligunt  tempore Romani imperii. Quod recolitur in isto mense, in quo prenuntiatur aduentus Christi. Qui cum produxit sationem prophetarum, etiam nobis dedit potestatem ea colligendi. Unde cantantur nunc Responsoria prophetarum, qui nobis laborauerunt, in quos fines seculorum deuenerunt.



CAP. CI.---De Dedicatione ecclesie.

Cum ecclesia dedicatur, duodecim candele sunt incense interius. Ecclesia enim dedicanda tenet typum populi uel cuiuslibet ad baptismum uenientis. Qui dum baptizantur, iam ex fidei predicatione apostolica doctrina lucet in eorum mentibus, aut in patrinis puerorum symbolum confitentibus. Duodecim candele ardentes duodecim apostolorum significant  predicationes: baptismi autem sacramentum et corpus abluit exterius et spiritum purificat interius. Episcopus itaque circuiens ecclesiam quasi sub trina mersione aqua simpliciter benedicta abluit eam exterius, et maioribus sacramentis illam postea interius purificat.

Sed quid signat ostium clausum? et quid superliminare ter uirga impulsum? Quid etiam ipsa uirga pontificis? Hec autem omnia pro certo accipiuntur sub figura. Figurat etenim ostium clausum, quod ille tyrannus fortiter custodiat suum atrium: et in homine non baptizato seras firmat portarum suarum. Superliminare autem significat mentem hominis nullis adhuc initiatam sacramentis, sed pluribus occupatam demoniis. Unde ad ea episcopus dicit uoce  prophetica: Tollite portas, principes, uestras. Illa uero pastoralis uirga est ea potestas, de qua Dominus ait: Data est mihi omnis potestas in celo et in terra; quam et ipse dedit discipulis suis, dicens: Quodcunque ligaueritis super terram, ligatum erit et in celo. In qua subiiciebantur eis demonia et porte inferi non preualebunt aduersus eam. Hec est uirga, que a Domino euntibus discipulis est concessa ad predicationem. Huius ergo potenti uirtute ter percutitur superliminare, ut ad confessionem sancte Trinitatis mens et locus euacuetur a demoniis; uel, ut alii dicunt, ter percutitur, ut potestas trina, celi uidelicet, terre, et inferni tribuatur Ecclesie.

Ostio itaque aperto, et infelici domino expulso,  iam ingrediens episcopus, Pax huic domui dicit, ut Dominus precipit: Christo quoque per natiuitatem intrante in mundum pax nuntiata est hominibus per angelum. Pontifex ut digne peragat inceptum officium, in primis Spiritum sanctum inuocat dicens: ueni, sancte Spiritus. Postea prosternens se ad orationem ad postulanda sanctorum suffragia iubet cantari litaniam. Qua finita eleuans se dicit orationem, non tamen salutando populum utpote typum populi rudis tenentem. Sed ualde mirum est quod sequitur. Ad quid enim cineres ibi? ad quid due linee cineris ab angulo ad angulos dispersi? et cur non in rectum, sed deducuntur in obliquum? cur et in cinere scribuntur littere? Omnia hec inuenta sunt a sanctis Patribus ex ratione, nos autem ueneramur  ex auctoritate. Cineres sunt humiles et penitentes populi, uenientes ad regenerationem fidei, a quatuor angulis, id est a quatuor partibus mundi: quod significant illi quatuor anguli, sicut per prophetam dicitur: Et uenient ad eam omnes gentes. Due autem linee sunt circumcisio et preputium, que ab inuicem multum remote tandem conueniunt in sancte crucis propagationem. Hanc enim crucem ille due linee uidentur conuenienter facere; due quidem linee, sicut dictum est, non ducuntur in rectum, sed potius in obliquum, quia circumcisio et preputium dum uias suas permanenter tenuerunt, altera in infidelitate, altera in errore, non potuerunt ad salutem peruenire, sed relicta peruersitate uiarum  suarum ad lapidem angularem conuenientes saluati sunt.

Cur autem littere scribuntur in cinere? quia populi cinere designati, id est humiles et penitentes, ad fidem uenientes, ab ore pontificis debent doctrinam accipere ecclesiasticam. Et quia omnis doctrina ecclesiastica in litteris continetur, idcirco littere inscribuntur; ut omnis doctrina pro captu audientium fidelibus insinuetur, et allis sit potus et aliis esca. Et quoniam sancta Ecclesia in unaquaque natione sua lingua est instruenda, ipsa in apostolis diuersarum linguarum suscepit carismata. Idcirco quidam episcoporum tantum unum alphabetum inscribunt: uerumtamen quia doctrina ecclesiastica Hebraico, Greco, Latino, sermone continetur, maxime  ideo a quibusdam tria hec alphabeta conscribuntur: aut pro modulo Ecclesie unum alphabetum Hebraice, Grece et Latine conscribitur.

Sed ualde dignum est quesitu, quomodo ad dedicationem pertinent Ecclesie talia, que ibi aguntur? prius siquidem monstranda est sancte Ecclesie admiranda dignitas; ut ex hoc doceatur quanta sit Ecclesie dedicande habenda reuerentia. Est enim sancta Ecclesia mater fidelium, ad Christum ex circumcisione uel preputio uenientium; que et lactat paruulos, et pane confirmat prouectos. Hec itaque monstratur ex figura, quam agit episcopus intra ecclesiam tanquam exempli gratia.

His ita peractis tunc tandem episcopus ut incipiat officium dedicationis, accedens ad altare more solito  dicit: Deus, in adiutorium meum intende; nec tamen dicit Alleluia, quia nondum est domus Domini. Postea incipit aquam benedicere: in cuius benedictione, quia magnum quoddam sacrificandum, multa sacrificantia ex utroque Testamento sunt collecta in unum; scilicet uinum, aqua, sal, cinis, chrisma. Hec enim ex benedictione pontificis concipiunt uim sanctificationis operante gratia Spiritus sancti. Nam ut Augustinus dicit: Accedit uerbum ad elementum, et fit sacramentum. uinum itaque et aqua inter maxima Ecclesie sacramenta accipiuntur: quippe cum exissent de uulnere Domini sanguis et aqua. uinum autem in sacramento altaris uere efficitur sanguis. Sed hac licet benedictione efficiantur  sacramenta, tamen aliud uidentur exterius, aliud sunt interius: quia iuxta modum sanctificationis uirtus operatur Spiritus sancti. Sal autem in omni ponebatur sacrificio, Moysi iubente Domino, quia uirtus discretionis habenda est in diuinis officiis. Iste quoque cinis accipitur ex precepto ueteris legis: precepit enim ut uacca rubra occideretur, et cremaretur, et eius cinere asperso populus expiaretur. Unde Paulus: Si sanguis hircorum, inquit, et cinis uitule aspersus, etc.

Cur autem sal cineri commisceatur, priusquam aque infundatur? quia sal monet te intelligere quod sacramentum lateat in cinere. uacca enim rufa caro Christi est, rubea ex sanguine crucis, assata ex tribulatione passionis; cuius cinere expiabatur populus  Iudaicus, quia morte Christi abluitur populus Christianus; ut Paulus attestatur: Quicunque baptizati sumus in Christo, in morte ipsius baptizati sumus. Unde ter cinis ponitur in aquam, et Dominus triduo iacuit in sepulcro, et ideo ter mergitur in baptismo De uino autem dictum est superius. Quidam tamen per uinum accipiunt Christi Diuinitatem, sicut per aquam humanitatem. Ut autem sanctificatio impleatur, chrisma in unctione Spiritus sancti infundatur.

Quibus ita peractis ad dedicanda pontifex accedit, et ad altare in primis. Altare in sanctis Scripturis multis modis accipitur; sed hic per altare Ecclesia intelligitur. Ecclesia uero et iustorum congregationem et iniustorum significare uidetur. Sicut enim arca  continuit munda et immunda animalia, sic Ecclesia continet bonos et malos in hac uita. ueniens itaque episcopus facit crucem de aqua benedicta tum in medio altaris, tum in quatuor eius angulis. Ideoque in medio altaris dedicatio exordium sumpsit, quoniam inuidia, que est in medio terrarum, sancta Ecclesia initium accepit, et postea per incrementum fidei uniuersos terminos terre occupauit. Episcopus autem septies aspergit altare totum aqua, quia septiformi gratia Spiritus sancti purgatur Ecclesia. Interim uero cantatur a clero antiphona: Asperges me, Domine, cum uersu psalmi Miserere mei. Aqua ergo cum hyssopo aspergitur, quia salutaris uirtus illius herbe humilitatem Domini nostri Iesu Christi uidetur designare. Quia enim Dominus pro nobis se  humiliauit, idcirco gratiam sui Spiritus Ecclesie sue communicauit, ut de uentre eius fluant aque uiue. Ecclesia denique ter abluitur aqua in circuitu, ut uirtute sancte Trinitatis omnes insidie inimici eliminentur et ideo psalmus interim cantatur: Exsurgat Deus. Postea rediens episcopus ad altare, spargit illam aquam in longitudinem Ecclesie, deinde in altitudinem, postmodum in latitudinem, quatenus hac trina aspersione sanctificatio Ecclesie solidetur. Habet enim sancta Ecclesia quamdam soliditatem specialem ex tribus uirtutibus tanquam ex tribus dimensionibus, scilicet fide, spe, et caritate. Ut enim Isidorus ait, altitudo templi ad fidem refertur, longitudo ad spem, latitudo ad caritatem. uel ut Beda  uult, longitudo ad fidem, altitudo ad spem, latitudo ad caritatem; hec enim conuenientes in unum componunt Deo acceptabile templum. Quidam autem tantum aspergunt in longitudinem, et in altitudinem facientes crucem, et innuentes populo illud Dominicum: Qui baiulat crucem suam et sequitur me, est me dignus

Episcopus autem peracto officio ad altare reuertitur cum reliqua aqua decantans: Introibo ad altare Dei. Ipsam uero, que superfuit, aquam fundit ad basim altaris. Ecclesia enim, que dedicatur, ut dictum est, in primis tenet typum populi ad fidem uenientis; eius typica aspersio est rudis plebis quedam expiatio; quam ad plenum facere cum non sit hominis, sed solius Dei, ideo fundit aquam ad basim  altaris, Deo commendans quiquid est reliquum. Et hoc est quod fit ex precepto ueteris legis.

Post hoc episcopus ut commendet orationem suam Domino, adolet incensum, dicens: Dirigatur oratio mea sicut incensum in conspectu tuo. Sequitur unctio altaris, et res quidem ordine procedit. Ut enim in baptismate puer prius abluitur fonte, postea sanctificatur unctione, deinde ueste ornatur, tandem communione sancta uegetatur: sic altare prius aspergitur, postea inungitur, deinde ueste, sed secundum quosdam cerata, cooperitur; quippe cum hoc in puero quodammodo agitur, dum in sua manu candela ponitur. Ad extremum uero missa super illud celebratur. Ungitur autem altare duplici unctione, oleo scilicet et chrismate; quoniam Ecclesia  sancta uere est a Spiritu sancto inuncta duplici unctione, uidelicet Dei et proximi dilectione. Sed unctio Dei ipsa prior est, quatenus dilectio proximi sit quedam uia eundi ad dilectionem Dei. Ungitur autem altare tum in medio tum per quatuor angulos eadem quidem significatione, qua commendatur aque aspersio. Ut autem episcopus hoc esse figuratum notificet in ueteri Testamento, incipit antiphonas sumptas ex ipso: Mane surgens Iacob, etc.; Erexit Iacob, etc, Dum exiret, etc. Interim pars queque inuncta incenso adolentur, quatenus orationis locus esse monstretur, et sanctificatio Deo commendetur. Ungitur uero ecclesia sola unctione, altiori scilicet chrismate, quia, cum sit sponsa Christi, soli Deo per dilectionem debet copulari.

 Deinde, reuertitur episcopus ad altare, ut compleat officium benedictionis sue.

Si autem fuerint reliquie reponende, ibit uel mittet ad eas Dominus pontifex. Quod cum reliquie foris sunt, significant sanctorum peregrinationem: quod cum portantur in Ecclesiam, significant eorum portationem in celestem Ierusalem. Et quod ponuntur in altari, significat ipsos se Deo immolasse in ara cordis, dum uiuerent in corpore: uel in altari reconduntur reliquie sanctorum, quia in celo sub altari Dei requiescunt anime sanctorum; quod altaris  tabula reliquiis superposita uidetur recte significare. Quod autem uelum altari superextenditur, significat illud quod dicitur: Tollatur impius, ne uideat gloriam Dei, quod erit proprie tempore iudicii.

Altari sanctificato, a leuitis illud uestibus cooperitur, quia iucunditatis ueste sanctos induet Dominus; stolamque immortalitatis nunc prestat benignus sanctorum animabus. Est enim leuitarum diuino cultui insistere, et nunc mensam Domini, sicut antiquitus arcam federis componere. Et ipsi quidem non accipientes hereditatem in hoc mundo, prohibente Domino in ueteri Testamento merentur in celo Domini habere hereditatem. Merito ergo uestiunt altare, qui iure hereditario uestiuntur a Domino beata immortalitate.

 Quibus ita completis missam episcopus postea incipit. uerum, si fuerint ecclesie ornamenta sanctificanda, illa ante missam benedicat.

Christus est pastor gregis, id est Ecclesie: qui baculum portat ut oues Christi, id est fideles, ad pascua uite, id est in paradisum, agat. Per baculum infirmi sustentantur, et indisciplinati corriguntur. Baculum episcopus portat, ut infirmos in fide uerbo et exemplo sustineat, et inquietos per correptionem corrigat. Qui in summitate sit recuruus, ut errantes per predicationem ad Ecclesiam retrahat, et in fine sit ferro acutus, ut rebelles per excommunicationem extrudat. In flexura sit scriptum: Cum iratus fueris, misericordie recordaberis, ut semper misericordiam superexaltet iudicio. Que flexura fiat de osse. Quia  patiens esse debet in aduersis. Rotunda sphera iungat utrinque, quia dilectio iungit homines Deo: in qua scriptum sit homo, ut se cogitet hominem esse, ne extollatur de potestate. In fine sit circulus, in quo scriptum sit parce, ut parcat penitentibus quos acutum ferrum excommunicationis expulit ut rebelles. Episcopus est paranymphus, id est custos Ecclesie pro sponso; ideo gerit annulum pro arrha. Chyrothecis ornat manum, id est predicationem bonis operibus. Cidarim in capite portat, quia coronam uite accipiet pro labore  .





SPECULUM ECCLESIAE
(Ex codice ms. bibliothece monasterii B. u. Marie Rhenouiensis [



INCIPIUNT CAPITULA.

  In primis inuenitur nomen operis et nomen auctoris.

Petitio quoque ad Honorium et instructio loquendi.

I. Letentur celi, de natiuitate Domini, in quo inuenies de purpureo circulo circa solem, et quod brutum animal humana uoce sit locutum; et euangelium Exiit edictum expositum. De fonte olei qui Rome erupit et in Tiberim cucurrit. Item quid significet quod hodie celebrantur tres misse. De unicorni, de sancta Anastasia et Eugenia.

Expositio duplex Dominice orationis; deinde Fides catholica, cum Confessione. Item qualiter pro Ecclesia et pro omnibus Ecclesie gradibus specialiter orandum sit, luculenter instruit.

 II. Iustus de angustia liberatus est. In hoc inuenies de Tiberii Cesaris languore et de eius per imaginem Domini sanatione; item de ueronica; de beati Stephani corporis inuentione; quando etiam sit.

III. Qui sunt hii qui ut nubes uolant. In hoc inuenies de quatuor paradisi fluminibus; item de quatuor animalibus et de quatuor mundi plagis; de quatuor annulis quibus archa portabatur; de uirgis et gemmis commutatis; de uidua suscitata et de iuuene resuscitato; de uitreo uase fracto et reparato; de ueneno quod in nomine Domini [Ioannes] illesus sumpsit et per hoc exstinctos resuscitauit; de iuuene post latrocinium conuerso et pastore effecto; et de obitu sancti Ioannis quando fuerit.

Iu. Isti sunt sancti. In hoc inuenies de tribus regibus  Chaldeis: quomodo persecutus est eos Herodes usque in Tharsum Cilicie. De introitu Christi in Aegyptum. De arbore Persico, demonibus consecrato, coram Saluatore nostro usque ad terram inclinato. Item de iuuene et eius uxore usque ad  mortem constuprata, et de Gabaonitis. Item quid Lia, quid Rachel significent; et hec omnia et alia multa de paganis regibus.

u. Descendi in hortum nucum. In hoc inuenies de Madianitis et de Gedeone et de circumcisione, et quid hec omnia significent. Item de aquila senescente et de uita sancti Basilii.

uI. Surge, illuminare, Hierusalem. In hoc inuenies, post multum, euangelium expositum: Cum natus esset iehsu. Item de Balaam et eius prophetia, et quod asina fuit locuta, et alia multa et eorum mysteria. Item de  baptismo Christi et renouatione cerui. Nuptie facte sunt euangelium etiam est hic expositum. Item unde festum sit ortum. De renouatione serpentis.

 uII. ueritas de terra orta est. In hoc inuenies de porta iugiter serrata, de uirga Aaron florida, de nuce, de euangelii expositione: Postquam impleti sunt. Item de luminaribus et de puerulo Iudeo flammis eiecto et erepto.

uIII. Lapidem caliginis, etc. In hoc inuenies de uisione et sacrificio Abrahe et de eorum significatione. Item de uisione in uno lecto dormientium, et molentium, et agrum colentium, et eorum mysterium. Item de peregrinatione, et captiuitate, et reuersione Iudaica, et de eorum interpretatione mystica. Item de tribus Sirenibus et earum significatione. Insuper  lectionem euangelii de LXX expositum . Postea de S. Sebastiano, de  S. Agnete, de S. uincentio, de S. Paulo, de S. Blasio, de S. Agatha.

IX. uenite, filii, audite me. In hoc inuenies generales admonitiones ad sacerdotes, ad iudices, ad diuites, ad pauperes, ad milites, ad mercatores, ad  rusticos, ad coniugatos; et de aquila; et preter hec multa bona exemplaria.

X. Quam magna multitudo. Hic inuenies de scala caritatis, que per Xu gradus diuiditur. Item de duplici timore Domini; et de duobus mandatis, Domini dilectione et proximi, et eorum appenditiis. Item de arbore que plantata est secus decursus aquarum. Deinde qualiter dilectio perficiatur; et euangelium de ceco sanato, et de homine diuite qui renuntiauit seculo.

XI. Querite Dominum dum inueniri potest. Hic inuenitur de lapsu primi hominis et edificatione templi Salominis uII annis et eorum mysteriis; et quare quarta feria ieiunium inchoamus.

XII. Sion, que habitas apud filiam Babylonis.  Hic inuenies post multa de fonte Dauid, qui in ablutione peccatorum patet, sicut in Paulo, sicut in Cypriano, sicut in Theophilo, sicut in Maria Magdalena, in Maria Aegyptiaca, in Thaide. His breuiter memoratis, de quodam sene qui magni fuit et singulorum merita per Dei gratiam in aspectu solo recognouit. Item de Ione predictione, de Moysi, de Helie, de Danielis; et de Ioannis baptismo, abstinentia; et de lectione: Ecce nunc tempus. Item unde dies instituti sunt XL; et euangelium: Cum sederit.

XIII. Esto consentiens. Hic inuenitur de tintinnabulo, de panthera, de Hierusalem; et euangelium: Egressus iehsu. Item de merope, de ciconia, de Thabita, de Tobia, de Petro thelonario.

 XIu.  Loquetur Dominus pacem. Hic inuenies euangelium: Quidam homo bonum semen seminauit in agro, et: Erat iehsu eiiciens demonia. Item de prodigo filio; de apicibus, de bombicibus, de Thaidis conuersatione.

Xu. Letare Hierusalem, Hic inuenies epistolam et euangelium de quinque etatibus mundi; de Malcho monacho; item de quodam diuite defuncto et iterum reuerso. Sequitur de Catharina, de S. Mathia, de S. Gregorio, de S. Benedicto; de anniuersario S. Marie, ubi habes de eiusdem festiuitatis nobilitate; de conditione primi hominis, de trangressione, de lapsu, de reparatione; de Gedeonis uellere; de uirga Iesse; de uersu. Ego flos campi; de porta Ezechielis; de statua aurea; de Daniele in lacum  leonum misso et sensu mystico; de Maria Aegyptiaca; de Zozima.

XuI. Hodie si uocem Domini audieritis. Ubi habes de duobus terram repromissionis ingredientibus; de hereticis, de Heliseo et eius baculo, et de defuncto quem suscitauit. Item de Abel et agno; de Cain; de Ne; de maledictione Cham; de quatuor et quinque regibus; de Loth; de Abraham; de Melchisedech; de Isaac; de hirco; de uitula rufa. Euangelium: Ascendens iehsu in nauiculam. Item de piscina probatica. Euangelium: Homo quidam plantauit uineam. De peccatrice Pelagia.

XuII. Super aspidem et basiliscum. Ubi habes de aspide et basilisco, de leone et dracone et eorum  natura. Item qualiter Dominus Lazarum resuscitauit, et qualiter ad passionem uenit. De Lazaro quod episcopus postea XXX annis fuerit. Item euangelium: Cum appropinquassent Hierosolymis, et: Ibat iehsu in ciuitatem Naim; et eorum mysteria. De quadripertita morte generis humani. Unde dies Palmarum dicitur et colitur. Hec omnia oti [olim?] Hic habes de seruo Abraham, de connubio Isaac et Rebecce, de afflicto populo Iudaico sub Pharaone et eius liberatione; ac profertur de eneo serpente, de XII exploratoribus, et alia quamplurima et eorum mysteria.

XuIII. Reuertar ad Hierusalem cum misericordia. Hic habes de consecratione chrismatis et olei. De eo quare dicatur dies indulgentie quod lauit pedes  discipulis. De corpore et sanguine Domini et etus passione et de XXX maledictionibus Iude. De latronibus, de rege Iosia et interpretatione mystica. De Iona, de muliere Samaritana, et horum omnium mysteria.

XIX. Hec est dies quam fecit Dominus. Hic habes laudes, salutem, sequentiam, euangelium Maria Magdalena. Item de Iosepho, de Samson historia et eius significat mystica; de leonis, de fenicis natura.  De uersu: Quis est iste qui uenit de Edom. Item de pellicano, et de patrum quodam precipuo in fornum  lapso et reparato.

XX. Christus resurgens. Hic habes de eptacephalo dracone, de corcodrillo, de enidro. Item quotiens ipsa dies Dominus apparuit. Euangelium Manifestauit  se. Mentio quoque Babylonice captiuitatis et Aegyptiace, et quid signant tres dies ante Pascha. Postea de S. Marco, de inuentione S. crucis et eius mysteriis et presagiis. Ibi inuenies de rege Constantino, de S. Helena, de S. Alexandro papa. Sequitur de apostolis Philippo et Iacobo. Inde oculi Domini super iustum et semen eius. De rogationibus. Ibi habetur triplex impedimentum orationis. Item de muliere in amphora sedente et de duabus alatis. Item euangelium: Exiit qui seminat. De instituto Mamerti episcopi et Gregorii. De maiori Letania. Item euangelium: Quis uestrum habebit amicum; postea de quinque ciuitatibus subuersis. De Abraham, de Loth, de Moyse, de Samuele; de quodam  sene qui in prima oratione impetrauit quod uoluit. De quodam monacho qui obstitit cuidam demonio quod misit Iulianus orando. Item de quinque necessitatibus. De muliere que parit cum tristitia.

XXI. Eleuatus est sol et luna. Hic habes de triumpho Romanorum regum. De uersu psalmi: Benedices corone anni benignitatis. De ascensionis eius mysterio. De euangelio: Recumbentibus undecim discipulis. De aquile uolatu. De caradrio et ascensionis Domini loco.

XXII. uerbo Domini celi firmati sunt. Hic habes de operatione sancte Trinitatis; de uII diebus festiuitatis eius; de uII mulieribus que uirum unum apprehenderunt; de uII donis Spiritus sancti; de  bis septenis donis que habebimus in corpore et in anima; item quod [leg. quot] modis sint hec olim prefigurata et prenuntiata: in uII lucernis, in uII columnis, in uII oculis, in uII cornibus, in uII naturis columbe. Item de uersu: Ecce quam bonum et quam. De lectione dum complerentur. De columba ramum oliue ad archam reportante. De digito Dei, de iubileo, de blasphemia Spiritus; de uI maximis diebus.

XXIII. Iustus ut palma florebit. Hic habes de palma, de cedro; quod  modis, quod  nominibus S. Iohannes commendatur et honoratur, proinde euangelia ad eum pertinentia; item de tribus ordinibus Ecclesie, et de tribus perfectionibus. De obitu S. Ioannis euangeliste.

 XXIu. Ascendes, Domine, super equos tuos. Hic habes de S. Petro et Paulo, quante dignitatis sint ambo; item de Simone Mago; de Materno a beato Petro resuscitato; et de Georgio presbytero similiter per baculum eius resuscitato; ubi Paulus ad tercium celum raptus  sit. Quod anno reuoluto eadem die qua Petrus crucifixus est, decollatus sit: quod lac cum sanguine de ceruice eius fluxerit. Quod Neronem lupi deuorauerunt.

XXu. Iustus germinabit sicut lilium. Hec et multa alia preclara ad laudem Patris non bene referuntur. Postea habes de Marie Magdalene conuersatione; de uersu quoque: Non coques hedum in lacte matris sue; ac de seruo uendito ac post septimum annum abire uolenti, qualiter subula eius auris  debeat perforari; post hec de S. Iacobo mira et miranda; de S. Petro ad uers. ibi inuenit. De Ne, Sem et Iafeth; de uII Machabeis; item de S. Felice et eius uII filiis; de S. Symphoriano et eius uII filiis; de S. Sapientia et tribus filiabus eius. Sequitur de S. Laurentio, de assumptione S. Marie. Ibi habes euangelium: Intrauit iehsu; et de Theophilo, de S. Bartholomeo, de S. Augustino. Ibi habes euangelium: Homo quidam peregre expositum, et Sint lumbi uestri; Hermetis etiam martyris habes mentionem. De decollatione S. Iohannis Baptiste, de inuentione capitis eius; de clerico incredulo; de Raab meretrice exploratores reseruante.

XXuI. Egredimur, filie Hierusalem. Hic inuenies  multa ad laudem sancte Marie: de cedro, de stella, de parentibus eius, de celesti nuntio per quem nomen eius et uita sancta prenuntiatur. Item de eius infantia; et de Ioseph uirga; proinde qualiter eius natiuitas cuidam sancto seni reuelata sit; de S. Adriano martyre et uxore eius Natalia.

XXuII. Radix Iesse qui stat in signum populorum. Hic habes de Iudeo qui domum cuiusdam Christiani mortui possedit, apud quem formula S. Crucis inuenta est et ludibrio habita. Item de Iudeo qui Romam pergens per noctem  in antiquo idolorum templo; qui cum signasset se pre timore nimio, nichil ei nocere potuit demonum multitudo. Item de  Iuliano Apostata, quis fuerit in pueritia. De S. Cypriano mago et de S. Iustina. De Costra rege; de Heraclio Romanorum imperatore. De miraculis que Hierosolymis facta sunt quando crux suscepta est. De odore suauissimo; de S. Cornelio et Cypriano. De S. Matthia et S. Mauricio. De S. Michele. Euangelium: Quis ex uobis homo qui habet centum oues. Hic habes de lapsu primi hominis, de muliere amicta sole; de dracone rufo; de uII uiciis principalibus; de tribus partibus Ecclesie; de tribus nominibus angelorum; de S. Dionysio, de S. Luca, de Simone et Iuda; de omnibus sanctis. Hic habes de S. Maria, de angelis, de patriarchis, de prophetis, de apostolis et martyribus, de confessoribus, de monachis et heremitis, de uirginibus; et de uersu -  Ecce odor filii mei; item de uersu: Ecce ponam Hierusalem in laudem pacis, et reliqua. De Iacob et Lye et Rachel connubio, et eorum mysterio. De uII donis Spiritus sancti: Dilectus Deo et hominibus. De S. Martino , postea de S. Brictio; de S. Cecilia. Hic habes duo euangelia: Simile est regnum celorum decem uirginibus. Item: Simile est regnum celorum thesauro. Nemo accendit lucernam. De S. Clemente. Ibi inuenitur de eius patre et matre et filiis eius Niceta et Aquila. De Simone Mago, de Sisinnio, et cetera satis mira de S. Andrea. Hic habes de Iob et de filiis et filiabus eius. In memoria eterna erit iustus. De S. Nicolao, cuius gesta omni pietate plena secuntur miracula gloriosa. Item de S. Lucia et de S. Thoma. Multi dicunt: Quis ostendit nobis  bona. Hic inuenitur de diuite qui induebatur purpura, et interpretatio mystica de uIIII penis inferni. Item de libro Regum multa. De perdice et eius significatione. De sancto Paulino presule uenerando. Beati qui ad cenam nuptiarum Agni uocati sunt. Hic habes euangelium: Homo quidam fecit cenam magnam. De Dina filia Iacob, et de [eius] curiositate. De S. Alexio.

 XXuIII. Preceptor, per totam noctem laborantes, nichil cepimus. Ibi sequitur euangelium: Misereor super turbam. De X plagis quibus percussi sunt Aegyptii; item de S. Eufrosyna.

XXIX. uie  Sion lugent eo quod non sint. Hic habes euangelium: Cum appropinquaret Dominus  Hierusalem. De uitula que est agnum enixa. De Tito et uespasiano. De Helya et Heliseo; de S. Marina et eius uita, et quo exitu migrauerit.

XXX. Beatus uir cui non imputabit Dominus peccatum. Hic habes euangelium: Duo homines ascenderunt in templum. Item de preda qua spoliantur Aegyptii. Item de puella pulchra uiris capta. De muliere rota innexa; de uulture; de Medusa; de quodam sene qui in heremo paruulum nutrierat. Item de tribus stultis et de eorum actibus mysticis.

XXXI. Beatus uir qui non abiit in consilio impiorum. Hic habes euangelia: Beati oculi qui uiderunt que, et: Exiens iehsu de finibus Tyri. Item de eo  qui coronam ex odoriferis floribus consertam uidit in caput suum descendere; et de idiota qui solum Gloria Patri solitus erat dicere. Item de musa cuius mentionem habet S. Gregorius in suo XL.

XXXII. Beati qui audiunt uerbum Domini et custodiunt illud. Hic habes euangelium: Simile est regnum celorum homini regi qui fecit nuptias filii sui. De duplici uocatione; de epithalamio harum nuptiarum Salomonis. Item euangelium: arborem fici p. De muliere incuruata. De quadam nobili que stultam se esse simulauit.

XXXIII. Beati qui custodiunt iudicium. Hic habes de duplici iudicio et de duplici iustitia. Euangelium: Homo quidam erat diues qui uoluit rationem ponere cum seruis suis. De Dauid et Uria; de Cambyse et  Holopherne; de Iudith  uidua; de rege Asuero, de Hester et Mardocheo, et Aman, et horum omnium mysterio.

XXXIu. Beati omnes qui timent Dominum. Hic inuenitur que sint uie Domini; quod sint tres uite uel que; item de XuII beatitudinibus; de duobus Christi aduentibus; de quatuor Dominicis; quare intermittimus Gloria in excelsis. De Henoch et Helya; de Antichristo et diabolo et sanctorum gloria. Beati sunt serui illi quos cum uenerit Dominus. Hic habes euangelium: uigilate quia nescitis. De quatuor uigiliis. Quot angelici spiritus et anime sanctorum soli Deo circumscribuntur. Item de quatuor uigiliis presentis temporis.

 XXXu. Beati mortui qui in Domino moriuntur.  Hic habes de tribus mortibus. De uersu: Milicia est uita hominis super terram. De uersu: Homo natus de muliere. Item de uersu: Melius est ire ad domum luctus. De i [die] obitus, de uII, de XXX die; item de quodam uersis penarum  generibus. Qualis sit resurrectio mortuorum. De presbytero qui balneare consueuerat. De milite capto quem uxor oblationibus suis eripuit. De milite capto quem frater suus presbyter eripuit. Beati immaculati in uia. Hic habes que sint semite tendentes in uiam caritatis iusticie; item que sint diuerticula ad Satan pertinentia. Beati qui te diligunt, Hierusalem, et qui gaudent S. p. t. Hic habes de duabus ciuitatibus, Hierosolyma et Babylonia, et earum habitatoribus et ciuibus; de diuersis generibus monachorum et  canonicorum et consuetudinibus eorum.

XXXuI. Ferculum fecit rex Salomon de lignis. Hic habes de uiro eodem multa, et de domo quam edificauit Sapientia. Item de angulari lapide electo pretioso. De euangelio: Omnis qui audit sermonem meum. Proinde unde orta sit dedicatio. De tabernaculo quod factum est in heremo. De templo quod a Salomone uII annis edificatum est. De regina Saba. De Iesu sacerdote magno. De modis et constructione templi et eorum mysteriis. De cinere, sale, uino, aqua, ysopo, sauina et de eorum ratione mistica! Quid significet dedicatio. De reuelatione S. Iohannis. Euangelium uidit super Hierusalem et significatione mystica. Item de XII fundamentis eiusdem ciuitatis. De homine diuite qui ecclesiam magno apparatu construxit, et de uidua que XXX nummulos dedit.



INCIPIT SPECULUM ECCLESIAE.





FRATRES HONORIO SALUTEM.

 Cum proxime in nostro conuentu resideres, et uerbum fratribus secundum datam tibi a Domino sapientiam faceres, omnibus qui aderant uisum est non te sed angelum Dei fuisse locutum. Unde et plurimi ex fratribus, de uerbis tuis compuncti, multum iam proficiunt in timore Domini. Quamobrem te rogamus obnixe ut uelis aliqua huiuscemodi ad multorum edificationem stylo proferre, quatenus tot hominum meritis et precibus iuueris in extremis, quot legendo uel audiendo in melius profecerunt ex tuis loquelis.



RESPONSIO HONORII.

Peritissimi pictores Ambrosius et Augustinus, Hieronymus et Gregorius, et alii quamplurimi, mira celatura et uaria pictura egregie ornauerunt domum Domini; sed quia hec ob magnitudinem sui decoris hebetudinem nostri sensus excedunt, uel potius quotidiano usu obtrita iam inueterauerunt, iniungitis mihi, uerendi  fratres, fedo pictori preclaram picturam illustrium uirorum innouare, cum uix ualeam splendorem miri atque uarii illorum operis considerare. uerumtamen, quia opponitis plerosque nouum opus amplecti ardentius, quamuis uetus sit pretiosius, atque plurimos nouo uino delectari habundantius, cum uetus sit suauius, obedientia uestra et caritate Christi compulsus, nouum ex ueteri depinxi opus aspicere uolentibus, atque nouum potum miscui bibere cupientibus. Ecce secundum priorem formam hanc breuem, sed tamen nouam depinxi tabellam, ut quibus non uacat immensitati illorum egregii operis considerando  diutius insistere, eos non pigeat saltem in festis diebus huius tabelle aliquam formulam prospicere. Huius tabelle sit nomen: Speculum Ecclesie. Hoc igitur speculum omnes sacerdotes ante oculos Ecclesie expendant, ut sponsa Christi in eo uideat quid adhuc Sponso suo in se displiceat, et ad imaginem suam mores et actus suos componat.



INSTRUCTIO LOQUENDI.


Cum igitur uis alloqui populum, in primis ori et pectori tuo imprime crucis signaculum, inuocans in te gratiam sancti Spiritus  per antiphonam: ueni, sancte Spiritus, et per uersum hymni: ueni, creator Spiritus. Deinde inuoca Dei uerbum per euangelium: In principio erat uerbum, usque sine ipso factum est nichil ; et ultimum uersum: et uerbum caro factum est et habitauit in nobis, et uidimus gloriam eius, gloriam quasi Unigeniti a Patre, plenum gratia et ueritate  Per gratiam ergo Spiritus sancti accepto in te uerbo Dei, in eius nomine sic humiliter incipe.



DE NATIuITATE DOMINI.


 Letentur celi et exsultet terra. Iubilent montes laudem, quia consolatus est Dominus populum suum et pauperum suorum miserebitur . Merito iubentur hodie celi letari, quia hodie noua luce et nouo gaudio meruerunt illustrari. Hodie namque rex celorum terras sua presentia uisitare et damnum in celo per ruinam angelorum factum per homines uoluit reparare. Unde protinus celi hilaritatem sue letitie mundo exhibuerunt, dum mox Regi suo in obsequium clarissimam stellam miserunt. Merito etiam admonetur terra hodie exultare, quia ueritas hodie de terra orta  uenit eam a maledictione liberare et homines de terra progenitos in celis angelis consociare; que nimiam exultationem suam hodie mundo innotuit, dum Deo suo in  gremio suo nato, mox de uisceribus suis fontem olei fundens, mirantibus protulit: Montes etiam ad iubilandum in laude Domini adhortantur. Montes patriarche et prophete sunt, qui sic hominum merita sancta conuersatione transcenderunt, sicut montes super plana terre sua altitudine excreuerunt. Qui hodie in laude Dei iubilauerunt, quia quod patriarche figuris, prophete Scripturis diu prenunciauerunt, hodie impletum exultauerunt: scilicet quod populus gentium qui ambulabat in tenebris ignorantie, hodie uidit lucem magnam eterne Dei sapientie. Et habitantibus in regione umbre mortis, scilicet inferni, lux orta est eis : uidelicet Christus natus est, splendor Patris eterni, qui post ad eos descenderet, et eos de tenebris eripiens, ad lucem  eternam eueheret. Iusti quoque eo quod Deus habitet in eis celi appellati sunt, quia sol sapientie, luna eloquentie, stelle uirtutum in eis splendescunt. Qui celi hodie letati sunt, quia quod multis precibus diu preoptauerunt, desiderium suum in Christi natiuitate hodie impletum est et suum aduentare premium senserunt. Per terram uero peccatores intelliguntur , in quibus spine et tribuli peccatorum oriuntur. Qui hodie exultare admonentur, quia ad ueniam uocari merentur. Non  ueni, inquit, uocare iustos, sed peccatores . Montes autem angeli sunt qui hodie laudem Domini dulciter iubilauerunt, dum Regi in terris nato altisona uoce Gloria in excelsis Deo ymnificauerunt. Qui etiam hominibus bone uoluntatis pacem hylariter insonuerunt , de quibus numerum suum inminutum redintegrari cognouerunt. Sol quoque letabundus nouo se hodie fulgore uestiuit, cum solem iustitie se illustrantem in terris quas ipse illustrat ortum uidit. Circulus namque purpureus longe lateque resplendens hodie circa solis iubar enituit, profecto insinuans quod sol iustitie, in tenebris mortis exortus, purpura sui sanguinis mundum perornare instituit. Fertur etiam brutum animal hodie fuisse humana uoce locutum, insinuans  uidelicet quod ad laudem Domini os gentium debuit aperiri, prius mutum; que gentes, uidentes stellam, mirate sunt et se ad offerenda Regi nato munera preparauerunt. Hodie uniuersa creatura ad letitiam se erexit, quia Regis celorum Filius, de palacio celi hodie in carcerem mundi pro perdito seruo ueniens, uniuerso orbi gaudium inuexit. Merito quidem totus mundus nouum hodie induit tripudium, quia consolatus est Dominus populum suum. Populus suus sunt mites, humiles, casti, modesti, misericordes, pacientes, Dominum et proximum diligentes. Hii quia fuerant in tristitia quod tandiu dilati sunt a superna letitia, hodie a Domino consolantur, cum non solum paradysi porte ob inobedientiam clause, sed etiam celi ianue per Christum  hodie eis reserantur. Hoc etiam eis per angelum promittitur. Ipse enim, inquit, saluum faciet populum suum a peccatis eorum . Pauperum quoque suorum miserebitur. Pauperes sunt mei consimiles qui mandata Domini facere neglexerunt, et omnibus criminibus tota uita sua inexplebiliter inheserunt. Hii quia se miseros et a iusticia nudos ingemiscunt, a miseria peccatorum et penarum ab eo liberari toto corde concupiscunt. Pauperes etiam sunt quia se non posse saluari nisi  sola Domini gratia norunt. Ideo eorum Dominus miseretur, cum eis spem uenie pollicetur, penitentiam, inquiens, agite, appropinquabit enim uobis regnum celorum . Festiue ergo letitia hodierne lucis iustis et peccatoribus est communis, quia iustis corona promittitur, si in iusticia perseuerauerint; peccatoribus uero uenia dabitur, si ab iniquitate ad penitentiam conuolauerint.

 Karissimi, non uobis onerosum uideatur si sermo aliquantulum prolixius extendatur. Si quis de alia gente huc adueniens hic habitaret peregrinus, et aliquis superueniret de sua patria sibi cognitus, intente et absque tedio aurem ei preberet quid ei de sua patria et suis amicis uel ciuibus referret. Omnes estis hic in peregrinatione, et ideo  cum magna debetis audire intentione quod uobis de patria uestra celesti Hierusalem nuntiatur et de Patre uestro, ac matre ecclesiastica, et ciuibus uestris angelis et sanctis narratur. uerumtamen quia hodie estis fatigati et quosdam uestrum constringit frigor, cum breuitate uolo uobis intimare qualiter in hunc mundum uenit genus humanum de potestate diaboli liberare.

Ut refert Euangelium , Augustus Cesar illo tempore Romanum regebat imperium, qui sue ditioni omnia regna subiugauerat que undique oceani limbus cingens circumuallauerat. Hic edidit edictum ut totus mundus subiret census inscriptum; et tale decretum promulgauerat ut omnis homo in patriam remearet unde generis originem duxerat,  et patrimonium quodlibet iniuste amisisset, gratis recipere debuisset; ibique quisquis iudici prouincie sue familie genealogiam recitaret, et sic eum cautio scriptoris ad censum notaret. Eo tempore quidam de Bethleem, Ioseph nomine, fuerat, qui sanctam Domini uirginem Mariam, quamuis a pauperibus parentibus, tamen a regali prosapia ortam desponsauerat. Qui ob egestatem de Iudea in Galileam commigrauerat et in ciuitate quadam Nazaret ob uictus questum commanebat. Uniuerso igitur populo per orbem in terram natiuitatis sue pergente, edicto imperatoris urgente, abiit et Ioseph profiteri censum cum sponsa sua Maria in Bethleem regis Dauid ciuitate, eo quod ipse et uirgo descenderint  de Dauid familie generositate. Cumque in tota ciuitate nullum esset habitaculum a frequenti undique confluentium hospitum conuentu uacuum, ipsi cum essent de inopi tunc temporis parentela, cum hospicium deesset, manserunt in platea. Tunc plenitudo temporis aduenit quo Deus de celo in terram prospicere decreuerat , et illa nocte beata uirgo sine dolore et absque sorde partum fudit qui totum mundum pugillo concludit. Quem pannis inuoluens pro temporis necessitate in presepio reclinauerat, quod forte Ioseph uel alii conuiuantes in platea animalibus sepserant suis, natiuitatem  mox celi gratulando noua stella prodiderunt et terra ouando, quia statim fontes olei de abditis terrarum eruperunt. Angeli etiam  cum immenso lumine hominibus apparuerunt et Regem celi in terra natum, gaudentem ymnum canendo, nunciauerunt. Hec sunt huius sacri diei solemnia, et angelis et hominibus celebria.

Nunc, karissimi, summa breuitate uobis uolo mysteria harum rerum reserare. Cur Unigenitus Dei tali modo nos uoluerit uisitare; quod hic prepotens Rex frena sui imperii omni populo imposuerit, significat quod Rex natus uniuersum mundum loris fidei sub iugum Euangelii trahere disposuerat. Quod autem mundus maxima pace claruit, designat quod uera pax Christus apparuit, qui inimicicias inter Deum et homines dissolueret et humanam naturam ad angelicam dignitatem sanguine suo attolleret. Quod uero omnes patriam repetebant,  significat quod cuncti per Christum ad patriam paradysi reuerti debebant. Ablatum eis patrimonium redditur, quia amissa paradysi possessio fidelibus per Christum restituitur. Singuli per progenies memorantur, et sic ad censum scripto titulantur, quia fideles qui se originem de paradyso duxisse fide et ope fatentur, hii crismatis unctione ad celeste regnum a Christo firmari merentur.

Legitur quod quidam interempti sunt qui generationis sue scriem ignorauerunt , quia uidelicet eterna morte intereunt qui Ecclesie generandi morem non credunt. Populus denarium Cesari soluebat in quo ipsius imago et decem nummorum pondus esse debebat, quia omnis qui ad imaginem Creatoris reformari desiderat, oportet ut Decalogum legis implere  summopere non differat. Quod Christus nasci uoluit in platea, significat quod, propter nos de patria celi exul factus, uenit ad aliena; quamuis omnia essent sua, et ipse uenerit in propria, tamen hic mundus, erumnis plenus, a sua gloria multum erat alienus. In nocte nascitur, quia qui post manifestus ueniet, nunc occulte ueniens Deus non cognoscitur. Pannis inuoluitur, et nostrum perizoma, de foliis peccatorum consutum, eius morte dissoluitur. In presepi, scilicet in pabulo animalium, reclinatur, quia corpus eius fidelibus ad pastum uite datur. Super presepe asinus et bos stetisse feruntur, quia nimirum gentilis populus qui per asinum, et Iudaicus qui per bouem intelligitur, ad commestionem  corporis Christi per fidem ducuntur. Stella ceteris clarior fulsit, quia Sanctus sanctorum mundo hodie illuxit.  Fons olei in Roma de terra erupit, et in flumen Tyberim larga uena cucurrit, quia fontem misericordie munda uirgo hodie produxit qui largiter in humanum genus profluxit. Angeli se cum magno fulgore luminis et omniloga uoce laudis hominibus demonstrabant, quia eos ad eternam lucem et perpetuam Conditoris laudem per Regem hodie natum futurum  presignabant. Hec sunt sacrosancta mysteria que hodie in Domino iocundando cum angelis sancta ueneratur Ecclesia. Quod hodie tres misse celebrantur, significat quod homines per tria tempora, scilicet patriarche ante legem, prophete sub lege,  fideles sub gratia, per Christi natiuitatem saluantur.

Hodie incipit lux diei prolungari, umbra noctis adpreuiari, quia profecto splendor eterne lucis hodie apparens tenebras uitiorum uel peccatorum  de humano genere fugauit, et mundum iubare uirtutum illuminauit, et eum ad indeficientem lucem uocauit.



Hic fac finem si uelis. Si autem tempus permittit, adde hec


 Hec singularis natiuitatis festiuitas, karissimi, in primo homine precessit, qui de munda humo singulariter formatus processit. Qui mox etiam hanc natiuitatem predixit: Relinquet, inquit, homo patrem et matrem et adherebit uxori sue . uidelicet Christus Patrem reliquit in celo et matrem Synagogam in terra, et adhesit uxori sue, scilicet Ecclesie. Hec quoque a patriarchis prefigurabatur, dum Ysaac ab angelo prenunciabatur et a sterili atque uetula nascebatur. Ysaac est Christus, qui dicitur gaudium, qui est plenum gaudium fidelium. Hanc omnes prophete multis modis predixerunt. Hanc etiam ipse bestie futuram figuris expresserunt. Unicornis dicitur bestia uno tantum  cornu ferocissima; ad quam capiendam uirgo puella in campum ponitur, ad quam ueniens, et se in gremio eius reclinans, capitur. Per bestiam hanc Christus exprimitur, per cornu eius insuperabilis fortitudo exprimitur. Qui in uterum uirginis se reclinans captus est a uenatoribus, id est in humana forma inuentus est a suis amatoribus. Legitur, karissimi, quia Dei Filius uoluit ad nos in carcerem de celis descendere et de captiuitate tyranni redimere. Seruicium domini nequissimi, qui sibi seruientibus non nisi eterna supplicia dat, summa ui declinate; et Domini optimi, qui sibi seruientibus sempiterna gaudia prestat, toto corde uos mancipate.

Deus Pater non habuit nisi unum Filium; et quia noluit eum habere heredem solum, misit eum pro transfugo seruo in exilium, ut ei reuerso  cum Filio daret regni palatium. Ad hunc omnes toto annisu effugite, huic omnibus uiribus seruite, ut ista festa temporalia quandoque cum angelis celebretis in secula. Amen.


De sancta Anastasia et Eugenia.

Auget nobis huius sancti diei gaudia uotiua beata martyr Anastasia. Que Romanorum nobilissima fuit; sed cunctas diuitias pro Christi amore deseruit,  Christianis in custodia tentis adhesit, queque  necessaria ministrans dedit. Deinde a paganis tenta multisque tormentis affecta, ad ultimum flammis pro Christo est iniecta.

Huic hodie additur socia sancta uirgo et martyr Eugenia. Cuius pater Philippus a Roma missus patricius in Alexandriam, totam rexit Aegyptum sibi subditam. Filia uero clam palatium eius reliquit cum duobus sibi familiaribus Proto et Iacincto, monasterium uirorum sub uirili habitu intrauit; in quo postmodum abbas facta, per multa fulsit miracula. Que cum a nullo mulier agnosceretur, a quadam matrona ad stupri nefas interpellatur. Cum ipsa refutaret rogantem, accusata est ad iudicem, scilicet ipsius patrem. Qui cum omnes Christianos  cum ipsa coniecisset in uincula, Eugenia ob stuprum ducitur ad tormenta. Que post multa uerba cum patre habita ad Christi gloriam, scidit uestem qua erat induta, et apparuit principis filia. Qui mox cum omnibus suis conuersus, et post episcopus factus, non multo post super altare, in ipsa missarum celebratione pro Christo est decollatus: accusatricem uero cum omnibus suis deuorauit ignis celestis. Post hec mater eius Claudia uenit Romam cum filia sua Eugenia, et Auito et Sergio duobus filiis, Proto et Iacincto duobus eunuchis. Auitus et Sergius proconsules sunt effecti, et multi per eos conuersi. Multe uero matrone per Claudiam, multe uero uirgines per Eugeniam conuerse sunt. Porro cum per Protum et Iacinctum multi militum conuertuntur, ob Christi nomen occiduntur. Eugenia uero, post multa certamina et diuersa supplicia, hodie Christi uictima sanguinis effusione est immolata. Et quia Christus uoluit ad terras descendere, dedit hominibus, sed etiam teneris puellis, potestatem celum ascendere

His et omnibus sanctis uos commendate, ut per illorum merita post hanc miseram uitam exultetis in eterna sollemnitate.



Que secuntur in summis tantum festiuitatibus debes dicere.


 Karissimi, orationes uestras cottidie mane et sero, et etiam omni tempore potestis, ad Deum  facere debetis, per quas cuncta uite necessaria  et futura gaudia impetretis. Dei sapientia ad homines in carne uenit et breuem orationem nos docuit in qua nos omnia presentia et futura petere  uoluit. Hec oratio comparatur flumini in quo agnus possit ambulare et elefas natare. Hec talis est ut eam quilibet simplex discere et intelligere ualeat et  cuiusque sapientis ingenium superemineat. Hanc quamuis omnes bene sciatis, nunc eam post me dicere debetis.



Pater noster et post hec dic eis singula uerba usque in finem; postea infer:


 Karissimi, hanc orationem ipse Deus composuit, et per hanc, quasi per scalam, ad celi gaudia scandere docuit. Huius scale latera sunt contemplatiua et actiua uita, in qua uII gradus peticionum inseruit summa sapientia. In primo gradu statis et ad Dominum clamatis

 Pater noster . Attendite, fratres, quid dicatis. Deum Patrem uocatis. Deus noluit Dominus, sed Pater appellari a uobis, ut uos fratres esse in eo cogitetis et inuicem ut fratres diligatis, et pro hac dilectione heredes regni eius fiatis. Si Leus Pater uester est, tunc estis fratres Iesu Christi qui  est Filius Dei. Et si opera que Patri uestro placent ut filii faciatis, hereditatem absque dubio cum Iesu a Deo percipietis. Deinde dicitis: qui es in celis. Quamuis Deus ubique sit, tamen in sanctis, qui celi appellantur, familiarius habitet [habitat], quia eos gratia sua largius illustrat. Per hec uerba admonendi rogare ut ipsi celi fiatis in quibus Deus uelit habitare. Postea dicitis:

Sanctificetur nomen tuum. Dei nomen sanctum semper fuit. Illud nomen quod uester Pater dicitur, petitis tali modo in uobis sanctificari ut per bona opera digni sitis eius filii uocari. A Christo etiam Christiani dicti estis, et ut in Christo unum corpus efficiamini supplicatis, ut sanctificationem cum eo in regno Patris percipiatis.

 Unde in secundo gradu positi dicitis: Adueniat regnum tuum. Hoc est ut Deo in uobis regnare per gratiam placeat, et uos regno suo dignos faciat. Deinde tercio gradui gressum imprimitis et dicitis.

Fiat uoluntas tua sicut in celo et in terra. Hoc est sicut ei complacet in celo in angelis qui nunquam peccauerunt, ita in terra ei quoque placeat, et nos equales angelis, ut promisit, faciat. Per celum etiam iusti, per terram peccatores intelleguntur. Rogatis quidem Deum ut sicut eius uoluntas est in iustis bona, ita uos a malo ad iustitiam conuertens, in uobis quoque fiat beneplacita. Hec tria pertinent ad Deum;  quatuor sequentia ad mundum. In tribus petitis celestia,  in quatuor temporalia. Quartum ergo gradum scanditis et clamatis: Panem nostrum cottidianum da nobis hodie. Panis cottidianus est uictus humanus. Rogatis Deum ut temporalem substantiam, sine qua non potest humana fragilitas subsistere, cottidie possitis ab eo sine peccato percipere. Panis etiam corpus Christi intellegitur, et oratis hoc ut corpore eius iugiter digni sitis; et, si non uestro ore, tamen per ora sacerdotum cottidie illud digne accipiatis. Per panem quoque doctrina spiritualis accipitur, sine qua non plus potest anima uiuere quam corpus absque carnali refectione. Petitis quidem Deum ut hanc uobis cottidie impendat, ne humana fragilitas, ad patriam tendens, in uia fame uerbi diuini deficiat.

 Quintum gradum comprehendentes dicitis: Dimitte nobis debita nostra, sicut et nos dimittimus debitoribus nostris. Si in uobis peccantibus dimittitis, dimittet uobis Deus que in eum peccatis. Si uos non remittitis, nec Deus remittet uobis; et his uerbis uobis maledicitis, quia Deum ut non dimittat uobis rogatis. Si autem illud reticetis, orationem Dominicam non dicitis, et ideo non exaudiet uos Deus.

Sexto gradu innixi uociferamini: Ne nos inducas in temptationem. Deus neminem temptat, cum ipse omnium corda inspiciat. Unusquisque a diabolo temptatur; sed tamen nullus, nisi a Deo permittatur. Et bonum est homini ut temptetur si non per  consensum peccati superetur. Cum enim concupiscentiam uincit, coronam uite accipiat . Rogatis itaque Deum ut nunquam sinat uos in tantum a diabolo temptari ut per consensum et delectationem peccati possitis superari; et si consenseritis, cito resipiscatis.

In uII gradu clamatis: Libera nos a malo. Id est ab inferno et ab omnibus rebus que nos ducunt ad uoraginem interitus.

Karissimi, hac oratione mundus Deo conciliatur. Corpus nostrum anime confederatur. Sunt enim in ea uII petitiones que diuiduntur in tres et quatuor partes. Per tria Pater, et Filius, et Spiritus sanctus intellegitur; per quatuor uero mundus, qui ex quatuor elementis constat, scilicet ex terra, ex  aqua, ex ere, ex igne, accipitur. Tria quoque pertinent ad animam, quatuor ad corpus. Anima est irascibilis, quia indignatur malis; est concupiscibilis, quia delectatur bonis; est rationalis, quia discernit bona a malis. Corpus autem constat ex supradictis quatuor elementis. Homo ergo, qui minor mundus dicitur, per hanc orationem Deo coniungitur.

Notare, karissimi, debetis quod hanc  orationem a summo celorum, id est a Deo Patre incipientes, Deum Patrem nostrum dicitis, et usque ad inferni nouissima descenditis, dum hanc per libera nos a malo clauditis. Quia Filius Dei a summo celo, id est a Patre ad ima propter nos descendit, orationem nos a Patre inchoare docuit. Quia uero  nos de profundo peccatorum dimersi iacuimus, per hanc scalam tali ordine ad celum scandere debemus.

Pater noster, libera nos a malo, id est de hoc in quo iacemus in inferni profundo. Ne nos inducas in temptationem, id est ne permittas nos tale crimen committere per quod iure debeamus in infernum incidere. Dimitte nobis d. n., s. et n. d. d. n., id est illa nobis relaxa per que itur ad tormenta. Panem n. c. d. n. h., id est doctrina tua nos parce qua bona facere et mala sciamus et possimus deuitare. Hec quatuor pertinent ad actiuam uitam; tria que secuntur, ad contemplatiuam. Actiua uita est quod dilectionem ad proximos uestros habetis, et Christo  in pauperibus uel miseris per eleemosinas seruitis. De hac ad contemplatiuam transire debetis. Contemplatiua uita est pro dilectione Dei terrena calcare, assidue orare, sepe diuino seruitio interesse, omnia que de Deo sunt libenter audire.

In hac positi debetis cum Paulo tercium celum petere . Per primum celum Spiritus sanctus, per secundum Filius, per tercium Pater intellegitur. Hec in his tribus uersiculis accipiuntur. Fiat uoluntas t. s. in et in . Hoc est, da nobis in Spiritu sancto tuam uoluntatem facere, quatenus nos uelis angelis in celis cequare. Adueniat r. t. Hoc est, que docuit Filius tuus, fac nos implere, ut simus digni in regno Filii gaudere. Inde ad fastigium summi celi peruenientes, magna uoce  clamamus. Pater n. q. in, s. n. t. Id est qui nos per Filium tuum in Spiritu sancto fecisti celos, fac nos fide et operatione tuos filios, ut per Filium tuum tu uelis in nobis habitare et nobis liceat in te regnare.

Hanc scalam, karissimi, propheta in Spiritu sancto preuidit, dum per hanc Christum ad terras descendere et nos ad celum per eandem ascendere predixit. Requiescet, inquit, super eum spiritus sapientie et intellectus, spiritus consilii et fortitudinis, spiritus scientie et pietatis, et spiritus timoris Domini. Ecce propheta a sapientia cepit, quia Christum a summo celo ad nos descensurum uidit; in timore finiuit, quia nos per timorem de inferno ad celum ascensurum [leg. ascensuros] preuidit. In  gradu igitur timoris stamus, cum per timorem gehenne peccata declinamus; in gradu pietatis gressum sistimus, dum bona facere asuescimus; in gradu scientie pedem ponimus, dum Deo sua et  hominibus sua persoluimus; in gradu fortitudinis uestigia solidamus, cum nec per blanda nec per aspera a uero deuiamus; in gradu consilii gressum dirigimus, si bonum quod ipsi facere non formidamus, aliis etiam consiliari satagimus; gradum intellectus apprehendimus, si mente celestia et spiritualia inquirimus; demum sapientie gradum conscendimus, si terrena respuentes, sola celestia et que Dei sunt sapimus. Huius scale latera sunt duo caritatis precepta. Nullus potest ad celum peruenire nisi per hanc scalam uelit conscendere.

 Modo, karissimi, orationem uestram dixistis: nunc etiam fidem, uestram post me dicere debetis. Sicut enim piscis sine aqua non potest uiuere, ita nullus poterit saluari sine fide.


Fides catholica.

Credo in Deum Patrem omnipotentem, creatorem celi et terre et totius creature. Et credo in suum unigenitum Filium, Dominum nostrum, Iesum Christum. Et credo in Spiritum sanctum. Credo quod iste tres persone, Pater et Filius, et Spiritus sanctus; una uera deitas est, que semper fuit sine initio et semper erit sine fine. Credo quod idem Dei Filius conceptus est de Spiritu sancto et natus est de sancta Maria perpetua uirgine. Credo quod propter  nostram necessitatem captus est, ligatus est, flagellatus est, crucifixus est, et quia mortuus est in humanitate, non in deitate. Credo quod sepultus est. Credo quod ad infernum iuit et eos inde sumpsit qui suam uoluntatem fecerant. Credo quod tertia die resurrexit, et post resurrectionem suam comedit et bibit cum suis discipulis ad probandam suam ueram resurrectionem; et postea quadragesimo die sursum ad celos iuit, suis discipulis inspicientibus, et ibi sedet ad dexteram Dei Patris omnipotentis, et ceternus et compotentialis. Credo quod adhuc inde uenturus est iudicare uiuos et mortuos, unumquemque secundum opera sua et secundum ipsius misericordiam. Credo sanctam Ecclesiam katholicam et apostolicam. Credo communionem  sanctorum. Credo remissionem omnium peccatorum de quibus penitentiam egi et confessionem feci et ultra non iteraui. Credo quod cum isto eodem corpore in quo hodie hic appareo mori debeo, resurgere debeo, Deo rationem reddere debeo de omnibus quecumque feci, siue bona, siue mala, et ibi retributionem accipio, secundum hoc quod in ultimis inuentus fuero. Credo eternam uitam. Amen.

Karissimi, per hanc fidem oportet nos omnes saluari, hanc debetis omnes scire, sepe dicere, infantes quos de baptismo leuastis docere. Hec est uestrum bellicum signum.  Cum diabolo et uiciis geritis bellum. Cum hoc audierint signum, mox pauescunt et perterriti a uobis fugiunt. Cum  ad supremum scale ascenderitis de qua prius audistis, et istud signum a uobis clamantibus in celo cognitum fuerit, mox ingressus celi ad socios uestros angelos et sanctos patebit.

Fratres, credo uos frequenter confessionem facere sacerdotibus uestris. Sic et facere debetis; sed quia multa sunt que forsitan uobis in memoriam non ueniunt, debetis nunc post me confessionem uestram dicere, ut de his possitis absolutionem accipere. Modo dicite sic:


Confessio.

Abrenuntio diabolo, et omnibus pompis eius, et omnibus operibus eius, et confiteor Deo omnipotenti, et sancte Marie, et sancto Michaheli, et omnibus  angelis eius, et sancto Iohanni Baptiste, et omnibus prophetis Dei, et sancto Petro, et omnibus apostolis Dei, et sancto Stephano et omnibus martiribus Dei, et sancto Martino, et omnibus sacerdotibus Dei, et Benedicto et omnibus confessoribus Dei, et sancte Margarete et omnibus uirginibus Dei, et sanctis istis et omnibus sanctis, et tibi sacerdoti, et omnibus conchristianis meis qui me hodie uident uel audiunt, omnia peccata mea que umquam commisi ab illa hora cum primum peccare potui usque in hanc horam, qualicumque modo fecerim, scienter aut nescienter, sponte uel coacte, dormiendo uel uigilando, mecum uel cum alio aliquo, que nunc possum recordari aut non rememoraui. Confiteor Deo quod promissionem que in baptismate pro me facta est,  nunquam ita compleui sicut iure debui et bene potui. Statim ut ad illam etatem perueni qua peccare potui, auerti me a Deo et a mandatis eius, et abnegaui Deum per mala opera, et rursum sponte mancipaui me in potestatem diaboli, quem prius abnegaui per omnem spurciciam, et hactenus seruiui ei toto studio. Sanctas domos Dei non tam sedulo quesiui quam debui; quando autem quesiui, non fui ibi cum tali disciplina, tali intentione quali iure debui. Quicquid ibi de Deo audiui, aut irrisi, aut non credidi, aut facere contempsi. Dominicos dies et alios festiuos dies non ita uacaui neque honoraui sicut iure debui. Corpus Domini non tam frequenter accepi sicut debui; quando autem accepi, non tam digne obseruaui sicut iure debui. Decimam uite   mee et harum rerumque  mihi Deus dedit non ita persolui sicut iure debui. Patrem et matrem et dominum meum nunquam ita amaui, neque ita honoraui, nec eis  ita subditus fui sicut iure debui. Omnes Christianos meos non ita amaui, nec eis subditus nec fidus extiti sicut iure debui. Episcopo meo, sacerdoti meo et aliis Dei doctoribus non fui ita obediens ubi me docuerunt, sicut iure debui. Sanctis noctibus et noctibus ieiuniorum et alio illicito tempore non ita obseruaui me cum coniuge mea sicut iure debui. Omnia uota quecumque uoui Deo irrita feci. Omne quod bonum fuit odio habui et eos qui bonum fecerunt aut inde locuti sunt odio habui. Omne quod malum fuit et feci et dilexi, et omnibus malum facientibus consensi et  eos dilexi. Peccaui in homicidiis perpetratis et consiliatis. Multum deliqui in fornicationibus, in adulteriis, in incestibus, in bestiali fornicatione, in omni pollutione et omni immundicia qua se homo coinquinare potest, coinquinaui corpus meum et miseram animam meam mecum et cum omnibus qui mihi consentire uoluerunt. Peccaui in periuriis, in furtis, rapinis, falsis testimoniis, detractionibus, conuiciis, commessationibus, ebrietatibus, maleficiis, fraudibus et omnibus peccatis quibus homo peccare potest. Peccaui ultra omnes homines uerbis, factis, cogitatione, uoluntate. Hoc confiteor Deo et istis et omnibus sanctis, et precor Dei clementiam ut mihi prestet tempus et inducias ut ita possim emendare  quo eius gratiam ualeam inuenire. Et precor sanctam Mariam et omnes sanctos Dei ut dignentur pro me intercedere et adiuuare apud misericordiam Dei, ut de omnibus peccatis meis mihi det indulgentiam, et amodo a peccatis custodiat, et post hanc uitam in consortium illorum perducat. Et uolo Deo promittere quod peccata amodo uolo deuitare in quantum possum pre fragilitate mea, et in quantum me dignatur roborare sua misericordia. Et uolo hodie dimittere omnibus qui in me peccauerunt ut etiam ipse mihi dimittat innumerabilia peccata mea.

Karissimi, secundum hanc confessionem quam fecistis et secundum hanc sponsionem quam Deo sponpondistis , uolo ego uerba dicere, Deum  autem rogo opera facere.

Indulgentiam et absolutionem de omnibus peccatis uestris per intercessionem omnium sanctorum tuorum  tribuat uobis Pater, et Filius, et Spiritus sanctus, et custodiat uos amodo et a peccatis et ab omnibus malis, et post hanc uitam perducat uos in consortium omnium sanctorum suorum. Amen.

Fratres, ista confessio tantum ualet de his peccatis que sacertodibus confessi estis uel que ignorantes gessistis. Ceterum qui grauia crimina commiserunt et penitentiam inde non egerunt,  ut sunt homicidia et adulteria pro quibus instituta est carrina  , nichil ualet ista confessio. Ideo moneo uos ut peccata que publice fecistis, publice inde penitentiam  suscipiatis; que autem occulte commisistis, occulte presbyteris uestris confessionem inde ante faciatis quam ad corpus Domini accedatis, quia qui indigne accipit, cum Iuda mortis Domini reus erit. Et si uobis huiuscemodi corpus damus, ita facimus quasi quis furenti gladium prebeat ut cor suum cum illo transfigat.

Quia Deus, karissimi, uoluit uos hodie in suo seruitio hic congregare, non debetis hic otiosi stare, sed pro uobismetipsis et pro tota Ecclesia sancta Dei orare, ut Deus omnipotens dignetur eam pacificare, adunare, regere, ab omni malo custodire. Et cum sponsus eius Christus, qui eam cruore suo desponsauit, cum omni celesti exercitu aduenerit ut sponsam suam Ecclesiam de hac Babylonica  peregrinatione perducat in Patris sui ciuitatem, ut omnes cum ea comitemini in celestem Hierusalem. Amen.

Deinde debetis pro domino apostolico preces effundere, qui caput est Ecclesie et a quo cuncta Ecclesie iudicia debent procedere, ut Deus omnipotens eum talem faciat qui Ecclesie doctrina, moribus et uita digne preesse ualeat et ipse cum ea in ultimis ad perennia gaudia perueniat. Amen.

Exinde debetis Deo supplicare pro episcopo nostro, et pro omnibus presbyteris, et pro omnibus qui constituti sunt in sacris ordinibus, qui debent esse speculum Ecclesie, ut Deus omnipotens Spiritum suum in eos mittat; cui hoc eis inspirare placeat ut que populo uerbis predicant, ipsi operibus impleant,  et cum eo in nouissimo die uitam eternam percipiant. Amen.

Post hec oportet uos pro rege nostro rogare, quem Deus uoluit suum equiuocum in terris habere, ut Deus clemens ei suum auxilium impendat, quo Ecclesiam ita regat atque defendat, ut post istud temporale regnum a Rege celorum perennem regni coronam percipiat. Amen.

Deinde conuenit uos postulare pro omnibus ducibus  et comitibus et omnibus iudicibus Ecclesie, ut, quia scriptum est iudicium sine misericordia ei qui non fecit misericordiam, Deus omnipotens eis illam mentem tribuat, qui populum sibi subiectum misericorditer tractare conentur, quatenus a misericorde iudice Deo misericordiam consequantur. Amen.

Exinde condecet uos clementiam Dei implorare pro omnibus qui seculo renuntiauerunt, pro monachis, pro monialibus, pro inclusis, pro solitariis et pro omnibus qui aliquod uotum Deo fecerunt, ut pius Deus eis conferat ita propositum suum implere quatenus post hanc  uitam mereantur promissum premium obtinere. Amen.

Postea debetis pro iter agentibus Deum exorare, aut qui Hierosolimam aut Romam petierunt, uel  Sanctum Iacobum, aut alia sancta loca uisitauerunt, ut Deus uota illorum suscipiat et eos incolumes amicis suis cum pace restituat. Amen.

Dehinc oportet uos misericordiam Dei flagitare pro his qui nauigant pro Ecclesie necessitate, ut Deus eos ab omni tempestate protegat et prosperum iter eorum faciat et saluos eos cognatis et amicis reddat. Amen.

Deinde debetis pro infirmis cogitare qui non ualent hodie ecclesias uisitare, ut sanitati et incolomitati restituantur, et in hac uita emendatis delictis, in eterna post recipiant [recipiantur]. Amen.

Exinde moneo uos Deum poscere pro his qui sunt in peregrinatione, pro captiuis, pro uinculatis, pro  incarceratis, uel in aliqua angustias constitutis, ut misericors Deus unicuique secundum suam necessitatem subueniat et secundum suam misericordiam de malis eripiat et eis omnia que sunt bona tribuat. Amen.

Deinde debetis pro omni populo Christiano precibus insistere, quatenus eos Deus ab omnibus malis et ab omnibus hostibus anime et corporis custodiat et ad perpetuam pacem perducat. Amen.

 Nunc, karissimi, oportet uos orare pro his qui maxime uestra indigent oratione, pro his scilicet qui mortui sunt, qui nec uel bonum uel malum facere possunt; quia sicut aqua super illum si effundetur qui in igne ureretur, ita gaudent illi cum orationes aut elemosinas post eos mittitis, et in primis unusquisque uestrum pro patre, pro matre, pro coniuge sua, pro filiis, pro fratribus, pro sororibus, pro cognatis et amicis suis, deinde pro omnibus qui uobis hereditates suas reliquerunt, aut qui uobis aliquod bonum impenderunt, aut se in orationes uestras commendauerunt, et pro omnibus quorum corpora hic requiescunt et omnibus fidelibus defunctis, ut Deus omnipotens, qui uoluit Filium suum pro eis mori, dignetur eas hodie per  uestras orationes ab omni pena et dolore absoluere et in eterna paradysi amenitate collocare. Amen.

 Fratres, quia Scriptura dicit: Qui pro alio rogat seipsum liberat, rogo uos ut uelitis etiam erare pro me misero qui pre omnibus hominibus uestris precibus precipue indigeo, ut clemens dignetur hodie sacrificium Ecclesie de manibus meis suscipere et me ipsum sibi sacrificium efficere, et omnia peccata mea in hac uita possim emendare et post mortem uobiscum in superna gloria exultare. Amen.

Nunc, karissimi, corda uestra et manus ad Deum leuate, ut pro his omnibus dignetur uos clementer exaudire, ut  hanc festiuitatem quam nunc agitis post cum angelis sine fine in illa gloria celebretis quam nec oculus uidit, nec auris audiuit, nec in cor hominis ascendit, quam preparauit Deus diligentibus se . Eia nunc preces uestras alta  uoce ferte ad celum, et cantate in laude Dei: Kyrieleyson.



Si nimius algor hiemis, aut magnus calor estatis impedit, uel aliquod impedimentum obuenerit, tunc iam dicta omitte, et finito sermone hanc fidem eis predicas: Credo in Deum patrem, et cetera ut in Psalterio continentur. Mox subsequere hanc confessionem


 Quia hoc ita credo, ideo confiteor omnipotenti et omnibus sanctis Dei quia peccaui nimis omnibus modis, uerbis, factis, cogitatione, uoluntate, et omni iniquitate, ideo precor omnes sanctos ut dignentur  me iuuare, ut hec omnia in ista uita possim emendare et post hanc uitam cum eis in eterna uita regnare. Amen. Indulgentiam. Ut supra.



Ad omnes sermones debes primum uersum Latina lingua ponunciare, dein patria lingua explanare. Si ecclesia est in honore sancti Stephani, poteris de eo sermocinari.


 Iustus de angustia liberatus est et tradetur impius pro eo . Beatus Stephanus, karissimi, cuius hodie festa celebramus, de angustia huius misere uite liberatus est; et Paulus, qui tunc erat impius,  pro eo ad angustias tolerandas est traditus. Christus namque bonus pastor, qui de celis uenit ad terras perditam ouem querere et inuentam propriis humeris ad gregem celestis curie reuehere , per ouem lupum cepit, et eum non solum ouem, sed etiam ouibus pastorem prefecit. Stephanus enim ut ouis erat mansuetus, Paulus seuicia ut lupus inquietus. Sed cum ouis occubuit, pastor pro ea lupum restituit. Paulus quippe pro grege Christi post sanguinem suum fundebat qui prius in nece Stephani consentiebat; et quem olim cum impiis repudiat, cum hoc nunc in gloria sanctorum tripudiat. O quam dulce, karissimi, consortium sanctorum, quam delectabile contubernium beatorum! ubi  nullus de sibi illata iniuria querat ultionem, nullus qui intulit iniuriam de consorte timet improperii confusionem. Nunc enim Paulus de lapidatione Stephani non uerecundatur, sed Stephanus de Pauli saluatione et consortio gratulatur. Ad hanc gloriam impulit Paulus Stephanum lapidando, ad hanc traxit Stephanus Paulum orando. Fertur de eis quod ambo fuerunt college Hierosolimis sub magisterio Gamalielis,  Stephanus indigena, Paulus aduena, ambo nobilitate et sapientia eximie pollentes, sed moribus multum inter se differentes. Stephanus mansueti animi et patientis, Paulus ferocis atque feruentis, Stephanus lenis et blandus in uerbis, Paulus nimius et uehemens in eloquiis acerbis. Stephanus legem et prophetas spiritualiter dixisse sentiebat,  Paulus cuncta carnaliter sapiebat. Unde sepius de Scripturis questiones mouebant, quas Stephanus nobiliter soluebat, sed Paulus pertinaciter resistebat. Preterea Stephani decor magnifice predicatur,  cum pulchritudo eius angelis comparatur.

Eo tempore Tyberius reipublice preerat; qui diutino languore laborans a medicis curari non poterat. Cui cum esset relatum in Iudea fore [pro esse] Iesum nominatum medicum, qui non herbarum confectione nec ferri incisione, sed omnes egritudines blande depelleret sola uerbi iussione, quendam sibi pre ceteris in amicitia constrictum in Iudeam destinauit, prefatum medicum ad se curandum adduci imperauit. Qui magno sumptu nauigio in Iudeam proficiscitur: sed a Pilato, qui tunc Hierosolimis presidatum a Romanis tenuit. maximo cultu suscipitur. Cui mox legationis sue causam patefecit, quia Cesar Christum medicum  sue presentie exhiberi precepit. Pilatus hoc auditu expauit, hunc mortuum esse indicauit. Legatus uero, ut eum a Pilato damnatum cognouit, ei reatum maiestatis imponit, quod uidelicet absque senatus decreto talem uirum morti adiudicasset, qui tantum reipublice prodesse potuisset. Pilatus, obiectum crimen a se dimouens, Iudeos culpe inuoluit; se coactum in hoc eis consensum prebuisse respondit. Interim cum legato a multis multa Christi miracula narrarentur, itemque mortui ad imperium eius reuixisse affirmarentur, dixit non hunc medicum, sed Deum fuisse quem constaret mortuis uitam dedisse. Itaque opponit Iudeis Deum esse occisum ab eis; et si de hac obiectione non possent se purgare, et ipsos diuersis suppliciis damnare. Iudei, de consciencientia  perterriti, inducias postulant, quo obiectum crimen propulsare queant. Interea legato de quadam Domini imagine nuntiatur, quod magna sanitatum [add. multitudo uel quid simile] per eam patratur, quam ueronica in panno ob Christi amorem depingere fecerat, postquam eam a fluxu sanguinis tactu fimbrium sanauerat .  Hanc multo labore uix impetrauit, postea Romam imperatori portauit; quam mox ut uidit, languor eum reliquit. Qui protinus suo edicto Romanos appellans, hunc pro Deo coli a cuius etiam imagine sanitatem reciperent egroti. Sed quia Senatus non consensit, multos ferro et exilio consumpsit. Igitur Iudei, post acceptas inducias, in unum ceunt, modum responsionis talem ineunt, dicentes Deum mori esse  impossibile; se uero hominem punisse qui scita legis eorum contumaciter solueret, et eos publice confundendo honorem eorum de plebe tolleret; cumque Stephanus inter eos esset genere clarus, eloquentia gnarus, rogant ut hunc modum responsionis suggerat legato et eos excuset de crimine illato. Stephanus autem dat consilium ut sapientes Iudeos quaquauersum per orbem conuocent ad concilium, melius se consulant, sanius consilium capiant; sibi uideri uera eis a Romanis imposita, cum Iesum Deum manifesta testentur miracula, presertim cum omnia per eum patrata a lege et prophetis sint testificata. Hec uerba quamuis moleste tulerint, tamen eis Iudeos ex omni clymate mundi conuocari placuit. Interea Petrus et apostoli, Stephani  responsum audientes, clam accersitum fide imbuerunt, fonte baptismatis regenerauerunt, uerbum predicationis ei iniunxerunt. Quem mox Spiritus sanctus replebat et per eum multa signa et prodigia in populo faciebat. Itaque Iudei confluxerunt, ex quibus multi cum Stephano de hac re disputantes conflixerunt; sed omnes potenter de Scripturis conuincebat, quia affluentia Spiritus sancti in eo loquens preualebat. Unde commoti rapientes eum in concilium perduxerunt, legem et Moysen blasphemasse se dixerunt. Cui cum copia fandi a summo pontifice data fuisset, in audientia eorum plane disseruit que lex et prophete de Christo scripsissent. Ad ultimum intulit cur legi et Spiritui sancto rebelles hunc Deum dubitarent cuius  facta Seripturarum dictis per omnia concordarent. »Hunc, inquit, uideo ego aperto celo a dextris Dei stantem et me ad celestia uocantem.« Prius quidem omnes propositiones disserentis admirabantur et uultum loquentis ut angeli intuebantur; cum  uero conclusionem de Christo audiebant, dentibus in eum stridebant et cum clamore impetum in eum fecerunt, uestes suas Paulo seruandas reliquerunt et eiectum extra ciuitatem  lapidauerunt. Cumque omnes compages membrorum saxis soluissent et uires standi in eo defecissent, genibus flexis in terram procubuit, preces Domino pro ipsis fudit. et sicut Dominus in cruce pro crucifixoribus, ita Stephanus pro suis lapidatoribus; et sicut Christi oratio ualuit, quod pro eius amore post proprium sanguinem fuderunt qui tunc in effusione sui sanguinis consenserunt, ita oratio ualuit Stephani, quod Paulus, qui tunc eum perdere festinabat, postmodum omnes gentes saluare anhelabat. Hic Stephanus signifer martyrum dicitur, quia primus post Dominum,  scilicet eodem anno, cum palma uictorie celum ingreditur. Huius corpus lapidibus laceratum exposuerunt Iudei bestiis et auibus dilacerandum; sed angelo Dei custodiente permansit intactum. Quod nocte a Gamiliele  sublatum honorifice est tumulatum. Post hec Romani in ultionem Domini Hierosolimam destruxerunt, totam regionem uastauerunt, Iudeos quosdam diuersis suppliciis interemerunt, reliquos usquequaque uendiderunt. Cum autem Romani principes colla iugo fidei subdidissent, et omnes gentes Christum Dominum solum iam colere cepissent, Dei nutu per uisionem Christianis patuit ubi corpus beati Stephani latuit. Cuius inuentionis gaudia Deus magnificauit per septuaginta tria miracula. Hic in Augusto mense passus  creditur; sed hodie festiuitas eius celebrius recolitur cum eius sacrum corpus inuentum legitur. Antiquitus enim memoria eius non nisi semel in anno agebatur, et ideo hac die et passio et inuentio eius colebatur. Moderni autem ei deuoti in die passionis eius inuentionem eius agendam decreuerunt, quia generale Ecclesie institutum mutare nefas putauerunt, et quia totum ad laudem Dei refertur quicquid a fidelibus honori sanctorum quolibet tempore exhibetur; quem iubemus in sanctis suis laudare et in omni tempore benedicendo magnificare. Itaque, karissimi, implorate sanctum Stephanum ut uester interuentor sit apud Deum, ut possimus eum in hoc imitari quo ualeatis pro inimicis uestris deprocari,  ut quia Stephanus dicitur coronatus mercamini cum illo in illa gloria coronari quam nec oculus uidit, nec auris audiuit, nec in cor hominis ascendit, que Deus omnibus diligentibus se preparauit. Amen.



Si ecclesia est in honore sancti Iohannis, ista sit uox de eo predicantis.


 Qui sunt hii qui ut nubes uolant et quasi columbe ad fenestras suas .  Nubes pluuiam portant et aridam terram irrigant. Columbe autem, cum per fenestras prospiciunt, non alias aues ut accipitres lacerare cupiunt. Sancti apostoli, karissimi, nubes fuerunt, qui arida corda habundanti doctrine pluuia largiter irrigauerunt; ubi gaudebant  messem multam succrescere, unde sperabant se fructum centuplum in gaudio metere.

Quasi columbe ad fenestras suorum oculorum mundana prospexerunt, quia mulieres, non ad concupiscendum ut adulteri, sed simplici et casto intuitu aspexerunt, et nichil de terrenis ut auari desiderauerunt.

 Ex quibus sanctus Iohannes euangelista erat. Nubes affluentissima, qui sua doctrina melliflua ubique perfudit orbis climata quadrifida. Etiam felle carens inuidie, ut simplex columba; unde a Domino in templo suo, id est in Ecclesia, locatus est ut firma columba. Precipue castitatis mundicia radiabat uita. Doctrina, miraculis cunctas Ecclesias illustrabat. Unde quamuis de omnibus apostolis generaliter, de eo pronuntiat Scriptura specialiter: uox tonitrui tui, Deus, in rota. Illuxerunt coruscationes tue in terra tota . Per tonitruum altisona Euangelii predicatio notatur. Per rotam hic mundus figuratur qui celeri circuitione ut rota iugiter uolutatur. In hac rota uox tonitrui Dei personat, dum grandisonus Iohannis Euangelii clangor  mundo intonat. Coruscationes quoque Dei orbi terre illuxerunt; dum per Iohannem miracula Christi mundo innotuerunt.

Legitur quod in paradyso fons oriatur qui in quatuor capita diuidatur . Per paradysum, qui hortus deliciarum dicitur, Ecclesia accipitur, in qua sunt Scripturarum delicie et que est uocata ad domum Dei ubi sunt gloria et diuitie. In tali paradyso fons oritur, dum Christus, fons omnium bonorum, de casta uirgine nascitur. Quatuor flumina que inde oriuntur quatuor euangeliste intelliguntur, quia largifluo dogmate perfuderunt totum hortum Ecclesie. Hii quatuor fluuii spirituales dant Ecclesie sapores tales: Unus quidem lacus nutrimentum, alter autem prebet olei fomentum, tercius uini saporem; quartus  exhibet mellis dulcorem. Lacte infantes nutriuntur. De Matthei Euangelio lac Ecclesie manat, dum Christum pro bonis paruulum factum et lacte  nutritum clamat. Oleo infirmi curantur. De luce Euangelio oleum Ecclesie funditur, dum Christi cruore nostre infirmitates curate ab eo referuntur. uinum bibentes letificantur. Marci Euangelium Ecclesiam uino potat, dum Christi resurrectione apostolos letificatos memorat. De Iohannis Euangelio mel distillat, dum diuinitatem, que est dulcedo angelorum, dulciter Ecclesie infinirat [leg. insinuat]. Quod quia propheta in eis significari preuidit, eos in quatuor animalium figuris describit. Per formam hominis Matheus figuratur, per quem humanitas Christi stilo exaratur. Per uituli speciem Lucas notatur, per  quem Christus uitulus saginatus pro nobis mactatus predicatur. Per leonis figuram Marcus monstratur, a quo Christus a mortuis ut leo resuscitatus memoratur. Per aquile similitudinem Iohannes declaratur, a quo Christus in gloriam Patris conuolasse manifestatur.

Hoc etiam quatuor mundi plage de eis intimant, dum considerantibus hec figuraliter insinuant. Per aquilonem, ubi sol sub terra latet, Matheus exprimitur, a quo diuinitas Christi sub carne latuisse describitur. Per occidentem, ubi sol occumbit, Lucas exprimitur, a quo sol Christus occubuisse moriendo dicitur. Per orientem uero sol cottidie surgit; per hunc Marcus intelligitur, a quo Christus sol iustitie  a mortuis resurrexisse traditur. Per meridiem, ubi sol in centro celi feruet, Iohannes innuitur, a quo sol eternus in maiestate diuinitatis clarescere exponitur.

Hii sunt quatuor anuli aurei quibus portabatur archa testamenti. Archa est sancta Ecclesia, anuli quatuor Euangelia quibus portatur ad eterna tabernacula. Hii sunt Aminadab quadrige quibus archa Dei de alienigenis reuecta est ad domum patrie . Archa Dei capta est ab Allophilis; sed reducta est Hierosolimam in sacerdotis Aminadab quadrigis. Archa Dei est Ecclesia, que capta est ab Allophilis, dum subdita fuit idolis. Quam uerus sacerdos iehsu de hostibus ad Hierosolimam in quadrigis reuexit, dum eam doctrina  quatuor euangelistarum ad celestem patriam subuexit. Ex quibus hic Iohannes precipuus fuit qui totum mundum sua predicatione perfudit.

De hoc legitur Iohanne quod fuerit filius domin. matertere. Qui nuptias celebrans Christum cum matre sua inuitauit; sed deficiente uino, Christus, aquam in uinum commutans, conuiuas letificauit . Hoc uiso Iohannes sponsam suam deseruit, uirginis filio ipse uirgo adhesit. Et quia  carnis copulam eius amore despexit, Christus eum pre omnibus apostolis dilexit. Cum enim Regina austri corpus et sanguinem suum discipulis suis tradidit, Iohannes supra pectus Iesu recubuit , et de hoc fonte sapientie tunc potauit, quod postmodum mundo eructauit, archanum, uerbi  scilicet in Patre reconditi, quia in pectore Iesu sunt omnes thesauri sapientie et scientie absconditi . Denique in ara crucis cum se Christus hostiam Deo Patri pro mundo immolaret, et de principe mortis triumpharet, cernens comminus matrem suam cum Iohanne cruci astare, optimum duxit uirginem uirgini commendare . Postquam uero Christus, carcerem huius mundi deserens, celeste palatium reuisit et spiritum sanctum de paterna sede discipulis misit, Iohannes cum Petro, Spiritu sancto plenus, templum Domini intrauit et claudum in nomine Iesu Christi sanauit, ac multos Iudeos proinde per uerba eorum ad fidem conuersos baptizauit . Cumque summi pontifices  eum et alios apostolos ob hoc plurimis flagris affecissent, gaudebant quod talia pro nomine Domini pertulissent .

Cum uero post lapidationem Stephani Samaria recepisset uerbum Domini per predicationem Philippi. Stephani condiaconi, miserunt apostoli Petrum et Iohannem ut baptizatos confirmarent, sicut adhuc episcopi in Ecclesia facere solent . Postquam fideles per impositionem manuum eorum Spiritum sanctum acceperunt, Symonem Magum, qui hanc gratiam emere uoluit, cum omnibus suis sequacibus damnauerunt . His transactis migrauit Iohannes in Asiam et uerbo atque exemplo, signis et prodigiis, totam traxit ad Domini gratiam. Eo tempore tenuit Domicianus monarchiam, qui  Apostolum comprehendi et duci iussit Romam, ubi presente senatu eum in dolium feruentis olei misit. Sed Dei gratia protegente illesus exiit. Deinde in Pathmos insulam eum exilio relegauit, ubi eum Dominus per angelum suum crebro uisitauit, et ei omnia Ecclesie mysteria futura reuelauit. Postea imperator a gladiatoribus consultu senatus trucidatur, et Apostolus Ecclesie Dei cum honore redonatur. Qui scripto et predicatione ubique Ecclesias instruxit, omnes hereses undique destruxit; interea multis preclaris miraculis fulsit quibus mundo ut sol in tenebris luxit. uirgas namque siluestres in aurum et litorea saxa in gemmas commutauit, et rursum aurum in uirgarum naturam et gemmas in saxorum substantiam restaurauit; uiduam quandam de morte  resuscitauit, iuuenem nichilominus defunctum  ad uitam reparauit; uas uitreum quod in multas particulas dissiluit pristine sanitati restituit; uenenum in Christi nomine non solum illesus ebibit, sed etiam inde extinctos uite rursum reddidit.

Ut nullus uestrum de magnitudine facinorum suorum diffidat, sed firmetur in misericordia Dei et in oratione sancti Iohannis confidat, uobis uolo unum de eo breuiter narrare quod spero animas uestras letificare.

Quendam iuuenem sanctus Iohannes cuidam episcopo nutriendum commendauit, quem episcopus baptizatum cum omni diligentia educauit. Deinde paulatim cepit eum remissius habere et, ut senes solent, in nullo adolescentem corrigere. Ille ut sensit  sibi frena discipline abstracta, iugo Domini mox excusso, totus preceps fertur per uiciorum anfracta. Et primo quidem uoracitate et ebrietate delinitur, deinde meretricum illecebris irretitur, exin furibus associatur, ad extremum latronibus, ipse uiolentus latro, principatur. Euoluto tempore, cum Iohannes ad Ecclesiam eandem uocatus uenisset et omnia propter que uenerat oportune disponeret, ab episcopo poscit sibi iuuenem representari quem commendasset ad celeste regnum educari. Episcopus cum lacrymis eum mortuum protestatur, quia in faucibus montium cum latronibus princeps latronum moratur. Iohannes hoc audiens grauiter ingemuit, lacrimas uberrimas fudit. Mox sibi equum et uie ducem dari postulat, ad montana festinus properat.  Quem protinus caterua latronum circumdedit; sed ipse intrepidus colloquium principis eorum petiit. Ipse truculentus et armatus ueniens, ut eminus Iohannem recognouit, fugam iniit. Quem Iohannes insequitur emisso equo, talia uociferando. »Cur, fili, fugis inermem senem? Cur exhorres tuum patrem?  Sta, fili, sta, et exspecta. Rationem Deo redditurus sum pro anima tua. Certe libenter pro te mortem excipio, sicut Christus eam pertulit pro mundo. Sta tantum, ne desperes. Promitto tibi, remissionem peccatorum a Deo recipies.« Hoc audito confestim de equo decidit, Iohannis ad genua procidit, denuo se baptizat lacrymarum flumine, occultans dextram consciam de crimine. Quam Iohannes protrahit, osculatur, multis blandiciis ferocem eius animum ad penitentiam cohortatur, secum ad ecclesiam prouocat, uigilias et ieiunia cum eo continuat, et bene emendatum reddidit matri Ecclesie; atque adiungens exemplum diuine clementie, prius crudelem latronem eidem Ecclesie prefecit nobilem pastorem.

 Sed beatus Iohannes, karissimi, si adhuc in fragili carne manens in tantum potuit  peccatoribus subuenire, quanto magis nunc cum Christo regnans cunctis eum inuocantibus preualet interuenire. Huic Dominus iam grandeuo cum discipulis suis apparuit et eum ad celeste conuiuium inuitauit. Ille gratias agens Christum se ad angelicas epulas inuitare, fossam sibi aperiri iubet ante altare, conuocatoque uniuerso populo missas celebrauit, omnes Dominicis sacramentis communicauit, deinde fossam descendit, et subito lux inmensa de celo super eum resplenduit. Post hec in fossa illa non nisi manna inueniebatur, de quo usque hodie cunctis fideliter petentibus salus prestatur. Unde creditur sanctus Iohannes in illo lumine ab angelis ad celestia  raptus fuisse et in ipso raptu carnis debita per mortem soluisse, moxque uite restitutum, quod Ecclesia de omnibus iustis in ultimo die in carne uiuentibus credit futurum, quod scilicet obuiam Christo in era rapiantur et in ipso raptu moriantur ac protinus uite restituantur.

Huius dormitio in natali sancti Iohannis Baptiste contigit; sed eam Ecclesia, eius doctrina illustrata, hodie solemniter recolit, ob excellens equiuoci sui Iohannis Baptiste officium qui aliis sanctis fuit incomparabilis, seu quod ob reuersionem eius ab exilio hic dies fuit honorabilis, siue ob dedicationem ipsius ecclesie uenerabilis.

Nunc, karissimi, in auxilium uestrum inuocate hunc, assiduis precibus pulsate, ut quia Iohannes  sonat Dei gratia, uobis et omnibus christianis obtineat omnipotentis Dei gratiam in superna patria, quatenus post huius uite terminum exultetis cum eo in perpetuum in illa gloria quam oculus non uidit et auris non audiuit et cor hominis excogitare non potuit. Et reliqua.



Si populus in festiuitate Innocentum confluxerit, hec de eis loqui licebit.


 Isti sunt sancti qui non inquinauerunt uestimenta sua, ambulabunt mecum in albis, quoniam digni sunt . Sacra Scriptura, karissimi, uocat corpora uestimenta, quia sicut corpus uestimento cooperitur, ita anima corpore uestitur. Per albas autem eterna letitia accipitur. Qui ergo corpora sua post baptismum grauibus criminibus non inquinabunt, in  sempiterna letitia cum Christo ambulabunt. Isti sancti Innocentes dicuntur, quorum hodie sollemnia aguntur; quia nulla sorde corpora sua unquam commaculauerunt, immo proprio sanguine ab originali peccato ea lauantes, candida fecerunt, et ideo cum uirginis Filio in sanctorum gaudio ambulare meruerunt. Hii etiam flores martyrum dicuntur,  quia ita eos  secuta est seges martyrum, quemadmodum fructus flores secuntur. Hii quoque primicie appellantur, quia sicut in lege primi fructus, ita ipsi in Ecclesia primi Deo immolantur. Qualiter hii sint immolati breuiter refero uestre karitati.

Nato Domino, stella pre ceteris rutnans apparuit, per quam Regem syderum in mundum uenisse cunctis claruit. Quia uisa, tres reges de Chaldea Hierosolimam uenerunt, et stellam sequentes, Regi recens nato preciosa munera obtulerunt. Hoc audito, Herodes rex turbatur, successorem regni suspicatur. Magos rogat sibi locum pueri renuntiare, dicens se etiam uelle eum adorare, crudelis et impius disponens callide illum mortificare qui uenit cunctos uiuificare.  Illi uero ab angelo in somnis adorsi, alia uia in patriam sunt reuersi . Quos Herodes metuens ad rebellandum sibi puero adducere manum militie, persecutus est eos usque in Tharsum Cylycie.

Interea Herodes apud Augustum reus accusatur, cuius imperiali iussu Romam aduocatur. Qui mox Romam properat, de obiecto crimine se strennue purgat, et inuenit Augusti gratiam ita ut ei concederet portare coronam. Interea iubet angelus Ioseph cum Maria et puero in Aegyptum pergere, dicens Herodem eum quandoque uelle perdere . Qui cum in Aegyptum ingrederentur, ad introitum Christi idola corruisse referuntur. Fertur etiam, cum Hermopolim ciuitatem intrassent, quod arbor Persicus  alta, demonibus consecrata, coram Saluatore se usque ad terram inclinasset, que post multos ibidem annos duruit et suo fructu, uel suco, uel cortice, uel foliis multis multa beneficia sanitatum contulit. Herodes reuersus cum gloria Hierosolimam, puerum priori anno natum, sibi suspectum, et a magis se illusum reduxit in memoriam, et in Bethleem omnesque fines regni sui misit, cunctos pueros infra tempus unius noctis et duorum annorum natos occidit. Tunc matrum et amicorum lugentium talis exoritur ploratus qualis olim erat apud Gabaon ululatus, cum tribus Beniamini, qui fuit filius Rachel, a filiis Isrel exterminaretur, et clamor luctus longe lateque audiretur , qualiter hoc contigit dicendum  uobis erit.

Iuuenis quidam uxorem de Bethleem accepit, quam ad patriam ducens postea deseruit. Que ad parentes suos reuertitur. Sed iuuenis eam ad Bethleem sequitur, ubi a parentibus puelle susceptus uxori reconciliatur et ei denuo copulatur. Quam secum ducens ad patriam pergit, et in itinere  ad Gabaon, hospitandi gratia, diuertit. Porro Gabaonite adolescentes noctu conuenerunt et concubinam eius ad mortem usque constuprauerunt. Qui mane surgens cadauer in duodecim partes diuisit, partes per duodecim tribus Isrel misit, ut zelo Dei et legis se congregarent, patratum zelus [leg. scelus] quantotius uindicarent . Congregati ergo ex omnibus tribubus nuncios ad Gabaonytas  miserunt, ut traderent puniendos qui hoc facinus commiserunt. Qui audientes rennuerunt; immo ex omni tribu Beniamin in Gabaon conglobati pertinaciter restiterunt. Itaque exercitus ciuitatem obsedit et pugnantium multitudo ad quadraginta milia utrinque cecidit. In Gabaon namque uiri fortissimi morabantur, qui ita sinistra ut dextera preliabantur. Igitur filii Isrel, fugam simulantes, insidias posuerunt et callide de ciuitate abstractos ad uiginti milia occiderunt. Pauci uix euaserunt. uictores ciuitatem ingrediuntur. Omnes uiri gladio interficiuntur. Ipsam ciuitatem uorax flamma comburit. Paruulos et mulieres simul incendium consumit . Tota regio uastatur. Uterque plebis sexus ferro et igne exterminatur. Tunc maximus  ortus est ploratus, ita ut in Rama procul inde audiretur ululatus, Filii Rachel absque consolatione deplorantur, quia uix pauci superstites inueniebantur .

De hac historia propheta Hieremias similitudinem assumit, et Hierosolimam et tribum Iuda, qui erat filius Lie, sororis Rachel similia passurum a Babyloniis predicit , quod mox etiam ita accidit. Nam Babylonii Hierosolimam oppugnantes destruxerunt, et tribum Iuda ferro et igne consumpserunt. Reliqua plebs est in captiuitatem ducta; sed Babylonia post a Cyro et Dario destructa. Hoc totum quia in figura contigerit euangelista in Ecclesia implendum dicit, quod uobis breuiter explanandum erit. Per Liam Synagoga accipitur, de  cuius genere Christus nascitur. Per Rachel Ecclesia insinuatur, cui Christus copulatur. Filius Lie a Nabuchodonosor captiuatur, et populus Iudaicus a diaboli seruitio subiugatur. Filius uero Rachel ferro et flamma perimitur, et populus Christianus uariis cruciatibus in hoc mundo subigitur. Due ciuitates, Gabaon et Hierosolima, que incenduntur ydolatria et Iudeorum superstitio intelleguntur, que ambe ardore Spiritus sancti consumuntur. Iuuenis qui coniugem de Bethleem duxit est Christus qui sibi Ecclesiam coniunxit per humanam naturam quam in Bethleem sumpsit. Iuuenis uxorem deserit, et post ueniens ad patriam ducit:  et Christus Ecclesiam in hoc mundo ad laborem relinquit, quam  post ueniens ad supernam patriam reducit. Et notandum quod hec eadem concubina describitur, quia concubina ad seruitium exponitur, legitime uxor libertate potitur. Ita Ecclesia cnunc ut ancilla in labore exercetur, postea ut domina libertate fructur. Per Gabaon hic mundus notatur. In qua concubina constupratur, quia Ecclesia in hoc mundo ab hereticis prauo docmate turpiter defedatur. Que in duodecim tribus uindicanda mittitur, quia duodecim apostolis defensanda committitur. Gabaon obpugnatores sunt sacre fidei doctores qui scriptis et factis hereticos et huius mundi impugnant amatores. Ciuitas demum cum habitatoribus suis comburitur: et hic mundus ad extremum cum suis amatoribus incendio flagrabitur. Per Rachel, que  ouis dicitur, Ecclesia accipitur que filios suos lacte doctrine pascit et lana bonorum operum uestit. Per filium eius Beniamin, quod filius dextre sonat, Christianus populus declaratur qui ad dexteram Dei in iudicio constitutus ad regnum Patris uocatur. Cuius ploratus super filios suos hic non consolatur, sed tristitia eius in plenum gaudium conuerti prestolatur. Hierosolima autem a Babyloniis uastatur quia Ecclesia a persecutoribus diuersis penis cruciatur. Sed ipsa Babylonia a duobus regibus debellatur, quia hic mundus a duabus legibus iugiter impugnatur. Et quia hec persecutio sub Herode in infantibus cepit, et sub Antichristo finem habebit, ideo hec omnia euangelista ad Ecclesiam retulit.

Nabuchodonosor namque figuram Antichristi habuit,  quia populum Dei captiuauit et tres pueros in caminum ignis iactauit. Ita et Antichristus fidelem populum seruitio sibi subiugauit et tres filios Ne, Sem, Cham et Iaphet, de quibus implete sunt tres partes terre, Asia, Africa et Europa, in caminum persecutionis precipitabit.

Huius quoque typus in Antiocho precessit qui septem Machabeos cum matre sua tormentis crudeliter oppressit : ita Antichristus septem Ecclesias ad quas Paulus et Iohannes in Apocalypsi  scribit, cum matre uniuersali Ecclesia atrocibus suppliciis addicit. Huius figuram Herodes tenuit qui paruulos neci prebuit: ita et Antichristus paruulos a matribus abstrahere imperabit et duris penis cruciabit. Porro Rachel filios  suos plorat, quia Ecclesia magno gemitu iudicium Dei super cruciatum martyrum implorat. Que tamen hic non recipit consolationem, quia in futuro pro pacientia habebunt eternam remunerationem. Infantes occiduntur, quia cruciatus corporis a Christo non suscipiuntur nisi qui inuidia  carentes et in malicia simplices pro Domino moriuntur. Bimi, id est duorum annorum tempore nati, mactantur, quia in utroque Testamento pro duobus preceptis dilectionis trucidantur. Christus in Aegyptum  ducitur quod tenebre dicitur, quia de Synagoga migrat et gentes que tenebre erant uiserat [f. uisitat]. Mortuo impio rege in Iudeam reuertitur, quia deleta infidelitate in predicatione Enoch et Helie, ad Iudeam per fidem regreditur. Herodes post infantium occisionem, post proprie uxoris interfectionem, grauissimum dolorem incidit, et diuersos cruciatus pertulit. Qui cum a medicis curari non potuit, se propriis manibus occidit. Et ipse nunc quidem stridet in eterno supplicio. Isti autem nunc triumphant in perenni gaudio.

Hodie Gloria in excelsis, et Alleluia  , quod est cantus letitie, non canitur, quia Ecclesia luctui matrum infantum compatitur, et quia illa gloriosa turba infantium ad tartara descendit usque dum  eos Christi sanguis post triginta annos inde redemit.

Notate, karissimi, quod agoniteta noster Christus adhuc paruulus paruulorum turbam in prima acie pugne statuit, iuuenis autem factus turbam martyrum in hostium cuncos produxit: quia uidelicet spirituale bellum inchoandum est contra uicia per humilitatem, deinde contra perfidos gerendum per manifestam predicationem. Rex quippe angelorum indixit bellum aduersus regem superbie filiorum . Qui humilis et paruus ciuitatem tyranni, scilicet Babyloniam huius mundi, intrauit; et mox exercitum paruulorum congregauit, quia uenit humiles erigere atque per eos superbos dispergere. Postquam autem ipse pugnando regem superbie  prostrauit, totam cohortem suorum militum in agmina hostium destinauit. Quos uictores de uiciis seu persecutoribus in celesti curia coadunabit, triumphantes perenni gloria laureabit.

Hos, karissimi, deposcite tota deuotione ut uobis et toti Ecclesie fautores apud Christum existant deuota oratione, quatenus post hanc erumnosam uitam cum illis possideatis sempiternam gloriam quam oculus non uidit et auris non audiuit, et cetera.



In octauis Domini rarius debes sermonem facere, ne uilescat, et ut uerbum Dei parcius dictum auditoribus dulcescat. Pro tempore quoque debes aliquando sermonem breuiare, aliquando uero prolongare.


 Descendi in hortum nucum ut uiderem poma conuallium . Filius Dei, karissimi, dicit se in hortum nucum descendisse et  conuallium poma uidisse. Hortus est Ecclesia, nuces sunt diuersa sanctorum agmina. In nuce tria considerantur, per que tres ordines in Ecclesia designantur. Per exteriorem scilicet corticem coniugati, per teste fortitudinem prelati, per nuclearem dulcedinem contemplatione indulcorati denotantur. In hunc hortum ad tales nuces Dominus descendit cum de celis in hunc mundum in humana forma uenit. Conualles sunt humiles, poma bone actiones. Filius Dei uenit uidere poma conuallium, id est remunerare uota et opera humilium. Qui in hoc horto, fratres,  nuces non erunt, nec conualles facti poma bonorum operum ferunt, hii partem in regno Dei non habebunt. Inmo si infructuosi ut steriles ficus terram occupant, securis Dei eos ut arida ligna de hoc horto amputat, et in caminum ignis, id est in infernum precipitare imperat. Et qualiter Dominus in hunc hortum descenderit Propheta nobis dicit: Dominus sicut pluuia in uellus descendit ; et: Sceptrum exactoris sicut in die Madian superauit . Cum populus Dei olim a Madianitis propter peccata grauiter opprimeretur, et Gedeon hostes expugnare ab angelo preciperetur, petit Gedeon a Deo signum per quod speret de hoste triumphum. Domino uero annuente, uellus in aream  campi exposuit, et tota nocte ros celitus in uellus descendit et area sicca remansit. Congregatis igitur decem milibus, occurrit populi Dei hostibus qui erant castrametati ad centum uiginti milia. Iussu uero Dominico exercitus ad flumen ducitur. Tali modo probatus; ab inuicem diuiditur, trecenti potum manibus hauserunt, reliqui uero flexo poblite ore biberunt. Qui trecenti hostibus obuiam ire, alii iussi sunt domum redire. Trecenti itaque tubas et lagenas sumpserunt, lampades lagenis incluserunt, noctu improuise in castra hostium ueniunt, tubis clangunt, lagenas complodendo frangunt. Lumina que intus latebant apparuerunt, et hostes territi omnes fugerunt. Quos persecuti plures occidunt, pauci uix euadunt. Reuersi omnes predam diuidunt.  Sic tropheum Gedeon, superatis inimicis, reportat, et populum Dei ab oppressione liberat . Quis umquam audiuit, fratres, obuiam ire armatis hostibus cum lagenis et lampadibus? sed quia in figura contigerunt prophete Dauid et Esayas ad Christi Incarnationem hec retulerunt. Per Madian namque diabolus intelligitur a quo populus Dei ante Christi aduentum crudeliter opprimitur. Gedeon, qui  populum oppressum liberat, est Christus qui genus humanum a seruitute diaboli reduxerat. uellus positum in area est beata uirgo, electa de Synagoga. Ros in uellus descendit et area sicca remansit, quia beata Maria de Dei uirtute et Dei sapientia inmaduit, et Synagoga in infidelitate aruit. Campi quoque ariditas est sancte Marie uirginitas,  uelleris humiditas est matris Christi fecunditas. Dominus ergo sicut pluuia in uellus descendit, quia matris fecunditatem attulit, uirginitatem non abstulit. Exercitus ad aquam probandam ducitur, quia populus saluandus Christi baptismate abluitur. Trecenti qui manibus potum hauriunt, sunt hii qui in fide sancte Trinitatis baptismum percipiunt, et hanc fidem per decalogum legis implebunt, ideo hostes, id est uicia et demones expugnabunt. Hii uero [qui] flexis genibus bibunt, sunt hii qui, percepto baptismo, ut bruta animalia uiuunt, et hii quia contra hostes non ibunt ob inertiam interibunt. Trecenti sono tubarum castra hostium perturbant, quia apostoli et alii Ecclesie doctores clangore  altisone predicationis turbas demonum propulsant. Porro per lagenam Christi humanitas, per lampadem intus latentem intelligitur eius diuinitas. Lagena frangitur et lumen latens ostenditur, atque hostium caterua perterrita in fugam uertitur, quia caro Christi in passione confracta uelut testa exaruit, et lumen diuinitatis eius per miracula in mundo claruit, multitudo demonum a fidelibus disparuit. Gedeon, potita uictoria, cum pompa prede regreditur, et populus a formidine hostium cruitur, quia Christus deuicto inferno cum nobili triumpho ad celum reuertitur, et populus fidelis a diaboli iugo liber efficitur. Tunc quippe sceptrum exactoris superat, quia uiolentiam diaboli, qui indebitum seruitium  ab humano genere iugiter exigebat, uirtute crucis proculcat.

Qui hodie circumcisionem ideo accepit quia uenit implere legem quam dedit. Primus autem Abraham circumciditur, cui etiam Christus repromittitur. Idcirco uero in genitali membro fiebat circumcisio, quia in eo primis parentibus post peccatum orta est confusio. Et ideo uoluit hanc Christus in suis membris tolerare, quia uenit confusionem originalis peccati amputare.

Et debetis, fratres karissimi, scire quod nunquam est saluatus nisi aliquo modo baptizatus. Aliqui namque baptizati sunt ut Abel sanguinis effusione, ut plurimi in figura, ut Ne in diluuii effusione, plerique in signo, ut Abraham et sua posteritas in  circumcisione,  multi in Spiritu sancto, ut Christiani in aque inmersione; sed quia omnia legalia Christus nobis conuertit in sacramenta spiritualia, debemus nos non unum membrum ut Iudei ferro mutilare, sed de singulis sensibus nostris uicia tali modo amputare. uisum debemus circumcidere, ut mulieres nolimus ad concupiscendum aspicere. Auditum circumcidimus si hunc a prauiloquio obstruimus. Labia et lingua circumciduntur si a mendaciis, a periuriis, a detractionibus restringuntur. Cor circumciditur si in uanis cogitationibus uagari non sinitur. Manus circumcidimus si eas ad malum operandum arma non efficimus. Genitalia circumcisione purgantur si a libidine refrenantur. Pedes circumciduntur si ad malum currere non permittuntur.  Et ut in Christo per omnia innouemur, per aues etiam edocemur. Dicitur quod aquile senescenti cornu oris in tantum incuruetur ut etiam usu edendi priuetur; que hoc sentiens tandiu ad petram acuit donec curuitas illa prosilit et sic ad esum recuperatur et denuo eius iuuentus innouatur. Sic nos, karissimi, cum in flagitiis senescimus, et ab esu uite deficimus, debemus per confessionem ad petram Christum currere, et per penitentiam duritiam malicie nostre acuere, et tunc in nobis illa iuuentus per gratiam renouatur que nobis in baptismate per Spiritum sanctum dabatur. Qui sic student nunc in Christo renouari, a Christo merebuntur quandoque in celis laureari. Sed heu! quidam  miseri et nimium infelices de numero fidelium  hac sacra nocta ritum sectantur gentilium. Curiositate quippe illecti, immo a demonibus decepti, dum quedam noua et uana scire cupiunt, in graue anime periculum corruunt. Christianam religionem profanant, animas suas nefandis sceleribus contaminant, Deum uerum abnegant, diabolo se omnibus modis mancipant. Illos dico qui instinctu diaboli in desertis locis per maleficia demones inuocant; aliis incognita ab his discere desiderant. Et necesse est ut his socientur in damnatione quibus communicauerunt in collocutione. Et quale hoc nefas sit hinc potestis aduertere, cum lex dicat: Maleficos et ariolos ne paciaris uiuere . Canonica quoque censura pro  tali scelere septem annos penitentie iniungit, ueluti illi qui sponte hominem occiderit. Quod enim homicidium homo potest maius committere quam animam suam immortalem tali flagicio perimere, Deum uitam  animarum relinquere et se diabolo mortis auctori subdere? Sed hii qui hac nocte ad sepulchra mortuorum aliquid sciscitantur, utique cum mortuis in infernum deputantur. Omnes etiam qui hac nocte ad aliquem fontem uel arborem uel lapidem, uel ad aliquem locum non consecratum quasi aliquid noui ibi cognituri currunt, uel si uiri muliebrem uel mulieres uirilem habitum pro quolibet maleficium [leg. maleficio] induunt, uel quicquam quod sane fidei contrarium sit hac nocte agunt, absque dubio in dominium diaboli se tradunt;  sed qui eis talia facere consentiunt cum eis pereunt. Unde, karissimi, qui talia propter ignorantiam commiserunt, penitentiam, dum licet, inde agant, et amplius nichil tale committant et alios ab his prohibeant. Quod si neglegunt, uelint nolint, socii demonum quos secuti sunt in eterno supplicio erunt. uos autem, dilectissimi, quos Deus filios suos fieri uoluit et heredes regni sui constituit, talia abhominando deuitate; ad ecclesiam deuote conuenientes, Christum Dei Filium pro omnibus beneficiis suis collaudate, ipsumque uerum Deum pro omnibus necessitatibus uestris inuocate. Nullum opus Dei hodie quasi pro bono successu inchoate, sed ab omni seruili opere ad laudem eterni Regis uacate, et ipse tribuet uobis habundanter uite necessaria,  et post hec quasi filiis confert sempiterna gaudia.

Huius diei ueneranda sollemnia augent nobis beati Basilii episcopi preclara merita. Hic preditus sapientia domum Dei, scilicet Ecclesiam, uerbo et scripto egregie decorauit et tempora sua signis et prodigiis et uirtutibus inclyte perornauit. Huius etenim tempore Iulianus summo regni apice fultus, Christum abnegans, ad diabolicos se transtulit cultus,  plurimis Christianis bona sua proscripsit, ipsosque diuersis suppliciis addixit. Qui cum exercitum contra hostes duceret, et se ciuitatem Basilii, prostrato hoste, subuersurum diceret, Basilio uigilante et orante cum omni populo in sancte Marie oratorio, idem Iulianus, dum custodia militum uallatur, iussu Dei Genitricis a quodam martyre Mercurio perforatur, et sic Basilii ciuitas ab instanti periculo liberatur.

Cuidam heremite, Effrem nomine, est reuelatum quia columna ignis est Basilius. Qui surgens uenit ad eum. Interim dum Basilius missarum sollemnia celebrauit, flammam de ore eius surgere idem Effrem uidit, que celi alta petiit. Qui exclamauit  protinus: »uere columna ignis est Basilius.«  Celebrata missa rogat Basilium sibi notitiam Grece lingue a Deo impetrari; qua mox, Basilio orante, meruit diuinitus ditari.

Iuuenis quidam in amore puelle monialis deperiit; qui instinctu diaboli in scripto Deum abnegauit, et sigillans manu scriptum cum ipso propriis manibus in dominium diaboli se mancipauit. Quem Basilius diabolo abstulit, manu scriptum diabolum reddere compulit et perditam ouem bonus pastor gregi restituit.

Kartam in qua quedam mulier cuncta crimina sua descripsit et sigillatam ad Basilium attulit diuinitus deleri precibus obtinuit.

Quidam medicus Hebreus ei instantem mortem  predixit; sed Basilius orando horam mortis distulit et Hebreum per fidem numero fidelium addidit. Hoc peracto in gaudium Domini sui introiuit. Quem Deus super omnia bona sua constituit. Hunc, karissimi, pro peccatis uestris poscite fieri apud Deum intercessorem, ut post huius uite exilium mereamini cum illo in superna patria obtinere illius glorie honorem, quam oculus non uidit nec auris audiuit, et cetera.



DE EPIPHANIA DOMINI.


 Surge, illuminare, Hierusalem, quia uenit lumen tuum et gloria Domini super te orta est . Sancta Ecclesia, karissimi, Hierosolima nominatur, quod dicitur uisio pacis, quia eternam et ueram pacem uisura est, Christum uidelicet in celis. Huic in mundo desideriis iacenti dicitur: Surge, id est terrena respuens ad celestia appetenda te subrige, et tunc a uera luce mereberis illuminari et donis Spiritus sancti illustrari.

Quia uenit lumen tuum, Christus, cuius pulchritudinem sol et luna mirantur et in quem angeli prospicere desiderantes saciando non saciantur. Qui est omnium angelorum lux et gaudium, ipse uenit ut illuminet omnem hominem uenientem in hunc mundum . Hic lumen Ecclesie uocatur quia ab eo ut luna a sole illustratur.

 Et gloria Domini super te orta est. Gratia Domini claritudo miraculorum et doctrine Christi fuit, quia huic mundo gloriosus et admirabilis innotuit. Super Ecclesiam orta est hec gloria, quia signis et doctrinis Christi tracta est ad gloriam de ignominia.

Ecce tenebre operient terram et caligo populos . Terra uocatur Iudea que aratro sacre Scripture erat arata. Hanc  operient tenebre peccatorum et caligo infidelitatis populos paganorum. Super te autem Dominus oritur , quia per Scripturam et predicationem cunctis fidelibus innotescit.

Et gloria eius in te uidebitur , scilicet ubi non per speculum in enigmate, sed sicuti est facie ad faciem Deum iusti uidebunt ubi a splendore claritatis eius illustrati, ut sol fulgebunt; ubi fugiente  dolore et gemitu gaudium et letitiam sempiternam obtinebunt.

Qualiter hoc lumen mundo illuxerit euangelista nobis in Euangelio dicit. Cum Christus sponsus Ecclesie de thalamo uirginei uteri processit, stella rutilans ueniente luce tenebras detersit et Regem stellarum uenisse expressit. Qua uisa tres reges ab Oriente ad regiam urbem Hierosolimam uenerunt, et cum muneribus natum Regem quesierunt. Hoc audito Herodes rex cum omnibus suis turbatur, successorem regni suspicatur, locum natiuitatis Christi a legis doctoribus sciscitatur. Quem ut in Bethlehem nasci debere audiuit, magos ad inquirendum puerum in Bethlehem misit, dicens se iturum adorare puerum regem futurum, cogitans miser  uitam auferre cui potuit cunctis uitam conferre. Magi autem, postquam ab impio rege discesserunt, mox stella duce cupitum iter peregerunt. Illa uero, ut eos ad Bethlehem perduxit, super domum in qua celi habitator hospitabatur, gradum fixit. Tunc illi tres nimium felices feliciter domum cum tribus muneribus intrauerunt, et tres ultra omnes homines et angelos felicissimos inuenerunt, uidelicet Dei Unigenitum eternam felicitatem prestantem, eius Genitricem felicitatem omnium in gremio gestantem, et Ioseph felicitatem angelorum propriis manibus contrectantem. Protinus eum ut Deum adorauerunt, ut regi munera obtulerunt, quia quem reges et prophete non meruerunt, pro nobis mortalem factum inuenerunt. Qui in somnis ab angelo admoniti,  ad Herodem redire non permittuntur; sed per aliam uiam in regionem suam reuertuntur .

Quid hoc totum significet, karissimi, breuiter refero uestre dilectioni. Quod tres magi ad Dominum uenerant, significat quod tres partes mundi, Asia, Affrica, Europa fidei sancte Trinitatis colla subdere debebant. Quod tercia decima die uenerunt, denuntiat quod tres partes mundi decalogum legis per Euangelium receperunt. Ter quoque quatuor faciunt duodecim. Absque die Natalis Domini duodecim dies computantur, quia per duodecim apostolos quatuor mundi plage ad fidem sancte Trinitatis conuertebantur.  Rex impius qui de illorum aduentu turbatur est diabolus qui fidelibus in uia salutis insidiatur. Stella que eos ad Christum ducit  est sacra Scriptura que uobis iter ad uitam ostendit. Domus in qua Christus inuenitur est Ecclesia uel superna patria ubi Dominus uidebitur in gloria sua. Munera que magi offerunt sunt bona opera que fideles per fidem Deo persoluunt. Aurum ei offertur, dum rex omnium et principium nostre redemptionis creditur. Thus ei immolatur, dum Deus super omnia se sacrificium Deo Patri pro nobis obtulisse predicatur. Myrra ei sacrificatur, dum sua mortalitate putredo uitiorum nostrorum exterminata affirmatur. Hec quoque tria munera nos Deo offerimus, si eum ubique regnantem, cuncta ut Deum gubernantem, pro nobis mortalem factum credimus. Magi in patriam redeunt per aliam semitam, quia nimirum  necesse est ut nos qui per superbie uiam uenimus in huius exilii miseriam, per iter humilitatis reuertamur ad paradysi patriam. Hec stella clarior sole fuit, unde et in die radians a sole obscurari non potuit, quia solem solis suo fulgore pretulit. Hec etiam in celo, non cum aliis syderibus, sed in ere prope terram cucurrit, quia conditorem astrorum terris illuxisse innotuit.

Cur autem uisa stella magi putauerint Dominum in Iudea inquirendum, paucis est uobis uerbis dicendum. In libris suis legerant scriptum per prophetam ipsorum Balaam de Christo dictum: Orietur stella de Iacob et consurget homo potens de Isrel . Cum Deus per Moysen populum suum de Aegypto duceret et iter per terram Madian ad  terram repromissionis haberent, aduocauit rex Balach sacerdotem idolorum Balaam, ut eis malediceret, et eos a regno suo maledicto auerteret. Qui ascendens asinam, ad regem tendit. Sed ei angelus Domini cum igneo gladio in uia obstitit. Insuper asina locuta prophetam increpuit. Tandem cum angelo permittente ad regem uenisset, et eum rex in cacumen montis duxisset, intuitus castra filiorum Isrel, Christum de eis nasciturum intellexit et hec de eo prophetans predixit: Orietur stella ex Iacob et consurget homo de Isrel, cuius fortitudo ut rinocerotis , et omnem terram sibi subiugabit. Qui postquam pecuniam a rege accepit, consilium contra eundem populum dedit, uidelicet ut puelle auro et gemmis ornate cum uino et ydolo uenienti populo  occurrerent, et dum eas ad commixtionem peterent, prius ydolo immolare cogerent, et sic offenso Deo per manus ipsius corruerent. Quod ita euenit.  Nam adolescentes uino inebriati in amore puellarum exarserunt, et libidine uicti, ydolo Beelphegor immolauerunt, unde duodecim milia perierunt. Postea rex cum omni populo suo et impio consiliatore gladio transuerberatur, et tota regio ferro et igne uastatur . Hec, karissimi, in figura precesserunt, sed nostra tempora designauerunt.

Populus qui de Aegypto ducitur per Moysen ad terram repromissionis, est Christianus populus qui per Iesum de hoc mundo ducitur ad patriam claritatis eterne. Rex [add. qui] in uia obstitit est diabolus  qui multis modis nobis iter uite obstruit. Sacerdos qui asina uehitur est ordo malorum sacerdotum qui irrationabili desideriorum suorum moto regitur. Qui etiam ab asina increpatur, quia horum uita etiam a uulgo reprobatur. Propheta obmutescit et asina loquitur, quia clero tacente uerbum Dei ab indoctis sepe profertur. Unde dicitur: Canes muti non ualentes latrare . Ob conscientiam praue uite a uerbo Dei obmutescunt, et ne redarguantur contra peruerse uiuentes, latratus predicationis non edunt. Quibus angelo cum flammeo ense obsistitur, quia iudicium eterni ignis in omni Scriptura eis predicitur. Balaam montem scandens de futuris prophetat, et tamen peccunia  corruptus populum Dei impugnat, quia et isti aliquando altitudinem  scientie attingunt, de futura uita populo plurima predicunt, et his tamen per reprobam uitam contradicunt. Unde per prophetam dicitur: uidi in monte quasi edificium ciuitatis, et ecce terra ascendet super fenestras . Ciuitas in monte edificata est Ecclesia in Christo locata. Sacerdotes uero sunt fenestre per quas lumen diuine noticie debuit subiectis splendescere. Sed heu! terra super fenestras creuit et lumen intrare non sinit, quia cupiditas terrenarum rerum uisum multis sacerdotum excecat, et ideo lumen diuine scientie per eos minime in Ecclesiam radiat. Stella que de Iacob orta fulsit est Christus qui de genere Isrel mundo illuxit, cuius uirtus ut unicornis fuit; qui omnia obstantia cornu supprimit, quia Christus principatus  et potestates mundi cornibus crucis perdomuit, et iam dudum cuncta regna suo imperio subdidit. Puelle ornate cum quibus populus fornicatur et ad ydolatriam inclinatur, sunt pompe et illecebre mundi quibus populus irretitur et diabolico cultui subiicitur. Balaam interit gladio, quia sacerdotalis ordo, dux cecus cecorum, perit diuino iudicio. Demum rex cum populo exterminatur, et regio concrematur, quia ad ultimum diabolus cum omnibus membris suis damnabitur;  et hic mundus quem pro patria dilexerant a flamma uorabitur.

Hodie etiam, dilectissimi, Christus a Iohanne in Iordane post triginta annos baptizatur, et celum ei reseratur, et Spiritus sanctus in columbe speciem super eum descendisse memoratur, et paterna uox  dilectum Filium protestatur . Dominus, karissimi, non sua, sed nostra crimina lauit, et nobis baptisma suo ingressu consecrauit. Celum ei patet et Spiritus, descendens in eo manet, quia qui in eius nomine baptisma consecuntur, Spiritu sancto replebuntur; et si columbe simplicitatem imitantur, in celum cum Christo exaltantur. Per bestias etiam informamur ut ueterem uitam deponentes noua induamur.

Fertur quod ceruus, post [leg. postquam] serpentem deglutiuerit, ad aquam currat, ut per haustum aque uenenum eiiciat; et tunc cornuam  et pilos excutiat et sic denuo noua recipiat. Ita nos, karissimi, post peccatum, debemus ad fontem lacrymarum currere et uenenum peccatorum a nobis  expellere, et cornua superbie ac pilos mundane superfluitatis deponere, et cornua fortitudinis contra uicia uirtutum resumere.

Serpens quoque iam senex per angustum petre foramen se contorquens uetustis exuitur et nouis rursus induitur. Per serpentem quilibet peccator designatur qui in multis flagiciis inueteratur. Hic oportet ut ad petram Christum quantocius ueniat, angustam uiam que ducit ad uitam accipiat, ueteri tunica uiciorum expolietur, noua ueste uirtutum circumdetur.

Hodie etiam, dilectissimi, Dominus inuitatus ad nuptias post annum baptismi sui, conuiuas exhilarauit dum deficiente uino sex ydrias aque in uinum  commutauit . De hoc uino nos quoque potat, dum hec nos specialiter intelligere docet. Sponsus namque est Christus; sponsa, Ecclesia; conuiue, omnes ad uitam uocati; sex ydrie, sex etates mundi; aqua in uinum conuersa, opera priorum in figura spiritualium gesta. In prima etate Abel agnum Domino obtuit. Quem frater suus Cain occidit, et post hec Dominus Enoch in celum transtulit . De hac ydria aque uerbum Dei scientibus uinum hauritur dum hoc mystice aperitur. Abel qui agnum sacrificium [leg. sacrificauit] est Christus, qui corpus suum pro nobis Deo Patri immolauit. Abel a fratre occiditur, et Christus a Iudaico populo interimitur. Enoch de terra rapitur, et Christus post passionem in celum transfertur.  In secunda etate Ne plantans uineam uino inebriatur, dormiens denudatur, a filio subsannatur, a duobus ueste uelatur. Euigilans uero irrisorem seruicio  addicit, reliquos ad gloriam benedicit . Hec ydria aque conuertitur cum tali modo intelligitur. Ne, qui uineam plantauit, est Christus qui Ecclesiam fundauit, qui poculo amare passionis inebriatus et a perfido populo irrisus deturpatur; sed a duobus uelatur, id est ab Hebreis et gentibus, fidelibus turpitudo passionis eius ueneratur. Quia a somno mortis euigilans irrisorem populum Iudaicum damnat, se honorantes ad uitam exaltat. In tertia etate Ioseph ob inuidiam a fratribus uenditur. A domina sua ob castitatem incriminatur, in carcerem retruditur, de carcere eductus  toti Aegypto preponitur .

Hec ydria aque suauis reficit nos sapore uini dulcioris. Ioseph qui a fratribus distrahitur, est Christus qui a discipulo Iudeis traditur. Qui a Synagoga ut ille a domina reus accusatur, neci damnatus sepulchro clauditur. De baratro rediens uniuerso orbi principatur. In quarta etate, Dauid Goliam pugnans superat , et Salomon templum Hierosolymis ex auro et gemmis edificat . De huius ydrie aqua dulce uinum bibitur, dum tali modo accipitur. Golias a Dauid sternitur, et diabolus in cruce uincitur. Templum in Hierosolima a Salomone auro et gemmis construitur, quia Ecclesia, que est templum Dei, a Christo in celis ex  perfectis colligitur. In quinta etate iehsu sacerdos cum captiuis de Babylone remeat et ruinam templi in Hierosolimis reedificat . Hec ydria aque nos uino inebriat, dum hec spiritualiter gesta insinuat. iehsu, qui a Babylone cum captiuis reuertitur, est iehsu Christus, uerus sacerdos, qui ab inferno reducens captiuitatem, ad celum regreditur. Ruine templi ab Iesu in Hierosolimis reparatur, et ruina angelice curie per Iesum Christum restauratur. In septima etate omnis populus ad Iohannem uenit, et ipse eos aqua abluens fideles ab infidelibus secernit . Huius etiam ydrie aque saporem uertit nobis Christus in uini dulcorem. Multitudo populi ad Iohannem uenit et eos in flumine separat, quia omnis populus ad Christum in ultimis  congregatur et ab eo per igneum fluuium fidelis ab infideli segregatur. Hunc, karissimi, debemus diligere toto affectu mentis qui uestras animas recreat talibus sacramentis qui uos ad nuptias suas inuitauit et uino eterne dulcedinis quandoque inebriabit.

stum diem etiam gentiles olim celebrem ducebant ob trinum triumphum quem hodie Romani Augusto Cesari exhibebant, eo quod tria regna, scilicet Parthiam, Aegyptum et Mediam deuincens Romano imperio  subiugauerat. Hic [Hunc] nichilominus  ob tres causas sollemnem Ecclesia iudicat et Regi omnium cum triumphali laude iubilat, quod uidelicet tres partes mundi hodie per tres magos sceptro sui Domini subdidit, et crimina nostra in Iordane abluit, et aquam legis hodie in uinum gratie ad spirituales nuptias transtulit. Huius imperio, karissimi, uos tota mente et corde subdite. Debitum seruicium ei omni tempore soluite, ut post huius misere uite inopiam percipiatis ab illo diuicias et gloriam, quam oculus non uidit  et cetera.



IN PURIFICATIONE SANCTAE MARIAE.


 ueritas de terra orta est, et iustitia de celo prospexit . Christus, karissimi, ideo ueritas dicitur quia per eum completur quicquid a Patre promittitur. Que ueritas de terra orta est, cum de sancta Maria humanitatis sumpsit exordia. Hec idcirco terre comparatur, quia sicut prius Adam de munda terra formatur, ita secundus Adam Christus de munda uirgine procreatur. Iusticia quoque de celo prospexit. Christus est Patris iusticia, quia iustis per eum premia, iniustis iusta irrogabit supplicia. Celum autem extitit sancta Maria, quia portauit secreta celestia atque ex ea sol iusticie mundo fulsit, et luna Ecclesia resplenduit, et numerositas stellarum, id est multiplicitas sanctorum, micuit, De hoc celo iusticia Christus prospexit,  cum ad uisitandum genus humanum de utero uirginis, tanquam sponsus de thalamo suo processit .

De hac uirgine omni gratia plena predixit Ezechiel propheta. Hunc prophetam Spiritus Domini in montem duxit, ubi quasi edificium ciuitatis fuit, et ibi portam perenni clausura obseratam conspexit. Et sic Dominus ad eum dixit: Porta hec in perpetuum clausa erit, et solus Rex regum per eam transiuerit  . Ciuitas quam propheta in monte uidit est Ecclesia que in Christo firmata confidit. Porta nunquam aperta est sancta Dei Genitrix, nunquam uirile consortium experta. Per quam solus Rex regum Christus nascendo in mundum transiuit,  et perpetua uirginitate clausam reliquit. Hec eadem uirgo scribitur celi porta omnibus pie uiuentibus semper aperta. Per hanc habent transitum ad uitam penitentes et cuncti Christum adire cupientes. Hec quoque uirgo intemerata prenotatur in sancta hystoria. Cum populus de Aegypto ductu Moysi repatriaret, et ob murmurationem contra Moysen et Aaron eos furor Domini in heremo exterminaret, iussit Dominus ut de singulis tribubus uirgas in tabernaculo reponerent, et cuius uirga in crastino flores produceret, hunc Deum elegisse et huic obedire non dubitarent. Allatis itaque duodecim uirgis et in tabernaculo sanctuarii positis, in crastino uirga Aaron floruit et nuces iam mature [leg. maturas] protulit 

 Populus, qui per Moysen de Aegypto transgreditur, est populus Christianus, qui per Christum ad patriam paradysi de hoc mundo reuertitur. Tabernaculum ih heremo est Ecclesia in hoc seculo. uirga Aaron arida, sed fructu florida, est sancta Maria, uirginitate quidem arida et Spiritu sancto fecundata et partu grauida. Hec uirga dulcem nucem edidit, dum uirgo Deum et hominem genuit. In cortice quippe nucis caro Christi, in testa eius ossa, in nucleari ipsius anima notatur; uel exteriorem corticem humanitas ipsius.

Per nuclearis dulcedinem eius diuinitas declaratur. Nux quodam interliminio in modum crucis funditur [leg. finditur], et anima Christi a corpore eius cruce diuiditur. De hac nuce recreantur omnes  anime electorum, de hac epulantur cuncta agmina angelorum.

Hunc Dei Unigenitum beata uirgo Maria, Filium suum hodierna die ad templum detulit, et legalem hostiam, scilicet duas columbas, pro eo obtulit. Cui uenerandus senex Symeon occurrit, puerum gratulabundus manibus accepit, in templum portans Deo gratias retulit quod portantem se portare meruit. Qui etiam Christum in ruinam et resurrectionem multorum et in signum contradictionis predixit constitutum, et gladium ipsius matris animam pertransiturum . Gladius Christi passio eius fuit qua hostis antiquus transfixus succubuit. Qui animam Marie transiuit cum eo [eum] magno dolore  in cruce pendentem uidit, unde etiam magis quam martyr extitit. Christus autem fuit ruina Iudeorum et resurrectio paganorum, cum Iudei per infidiam corruerunt, gentiles uero a uiciis per fidem Christi resurrexerunt. Signum contradictionis crux erat, cui Iudei et gentes ubique contradicebant.

Karissimi, si nos cupimus in templo celesti Christum suscipere, oportet nos in templo Ecclesie nunc hostias cum Dei Genitrice offerre. In lege erat constitutum ut diuites mulieres purgande agnum in sacrificio darent, pauperes uero duas columbas uel par turturum immolarent . Per agnum uite innocentiam, , per turtures uero merentium designatur penitentia; pro cantu namque gemunt et mesta suspiria edunt. Quia igitur non  possumus Deo offerre agnum innocentie, offeramus turtures penitentie. Et duos  offeramus, ut uidelicet iugiter defleamus quod paradysi gaudia amisimus, ob hoc quod ea que facere debuimus omisimus, uel quod supplicia tartari promeruimus, ob hoc quod multa que non debuimus commisimus.

Et notandum quod Dominus non de regis aut alicuius principis filia, sed de pauperrimis parentibus nasci uoluit, quibus tanta rerum inopia incubuit quod agnum in sacrificium manus eorum inuenire [non] potuit, quia nimirum uenit humiles pauperes ad celestia reuocare et superbos diuites in tartara damnare. O quam innumerabilis multitudo supernorum ciuium ad hodiernam festiuitatem, fratres,  celebri cultu confluxit, dum mater uirgo regem glorie humano generi produxit! Quam leto commitatu ordinatim precessit, dum regina celorum cum rege angelorum hodie ad templum processit! O in quantum filie Syon in Dominum uiuum hodie exultauerunt, dum regem Salomonem in diademate carnis a matre coronatum uiderunt ! Ideo in leticia et exultatione occurrerunt et eum in templum regis cum gaudio duxerunt . Hodie iuuenes et uirgines, senes cum iunioribus laudent nomen Domini , quia uenit exaltare regnum populi sui. uirgines exultent et Christo deuotis laudibus persultent, quia uirgo Maria mundo Saluatorem edidit qui castis uirginibus celestia munera tribuit uidue gaudeant et Christo  uotiue plaudant, quem uidua Anna hodie cum Symeone templo intulit , qui continentes celi templo inducit. Coniugate iocundentur et Christo laudes consono ore modulentur, ad cuius matris ingressum Elisabeth maritata, Spiritu sancto repleta, prophetauit , qui in legitimo coniugio uiuentes in celesti thalamo sibi copulabit. Grata infantilis etas laudes Christo concrepando uoces extollat, quia quem celi capere non poterant, in cunis infans iacebat. Hunc Iohannes infans in matris utero salutabat . Hunc milia infantium eius causa ab Herode sua morte laudabant . Florens puerilis etas Christo ouando iubilet, qui puer in medio doctorum residet et formam discendi pueris  prebet . Feruens iuuenilis etas gratulando Christo plaudat, qui iuuenis factus mundum miraculis illustrat.

Honorabilis  dies! senilis etas Christo letabunda psallat, quia qui omnia nutu gubernat, hunc hodie senex Symeon tremulis ulnis portat. Totus orbis in laude eius erumpat et grates debitas ei altis uocibus resonando persoluat, qui pro  uniuerso mundo Deo Patri Ade debitum soluebat. Propter Adam erat totus mundus maledictus et damnationi addictus; propter Christum uniuersus mundus est a Deo benedictus et perenni glorie ascriptus.

Quod hodie Ecclesia lumina in manibus portare consueuit, hoc de more gentili accepit. In hoc quippe mense Romani ad honorem deorum suorum cum luminibus ciuitatem lustrabant, quod quasi illorum fauore totum mundum sibi subiugabant. Quia uero Symeon lumen omnium angelorum hodie in manibus portauit, quem lumen gentium et gloriam Isrel predicauit , Ecclesia ad honorem summi Dei hodie lumina gestanda instituit, qui imperio suo uniuersum orbem subiugauit et eum ad  lucem inaccessabilem uocauit. In candela enim Christi humanitas, in lumine intelligitur eius diuinitas. Qualiter beata uirgo Maria se inuocantibus subuenire soleat, dilectionem uestram breuiter nunc audire libeat.

Quidam puerulus Iudeus inter Christianos pueros ad ecclesiam ibat, in qua super altare imago sancte Marie cum filio inscripta muro erat. Missa celebrata, cum sacerdos populo communionem distribueret, uidebatur Iudeo puerulo quod puerum illi picto similem populo diuideret. Qui cum aliis accedens crudam carnem a sacerdote accepit, quam patri domum detulit. Qualiter acceperit ex ordine retulit. Pater, nimia indignatione succensus, fornacem  multa silua incendit, puerum intus cremandum iniecit. Mater exclamat, populus undique aduolat. Fores infringunt, puerum de flammis eripiunt. Quem cum in nullo lesum admirarentur et interrogarent quomodo ab incendio non tangeretur, ille respondit: »Dominam quam super altare in ecclesia uidi, in fornace sedentem uidi; que me in gremio suo accepit, flammas a me disiecit, uestem super me misit, ignem me appropinquare non permisit.« Quo audito uoces et manus ad sydera sustulerunt et Christo omnium liberatori et eius Genitrici gratias gaudentes retulerunt. Inquirunt a patre pueri si consentiat se baptismo ablui; quo renuente hisdem flammis exurendum tradiderunt,  puerum uero  et matrem et omnes qui aderant Iudeos baptizauerunt.

Hanc reginam angelorum, karissimi, imitamini humilitate et castitate. Hanc pro uestris miseriis apud Filium suum deuotis precibus interuenire exorate, ut, cum uenerit in sanctis suis fieri admirabilis, immarcescibilis glorie in templo eius coronam percipiatis. Quam oculus.



DOMINICA IN SEPTUAGESIMA.


 Lapidem caliginis et umbram mortis diuidet torrens a populo peregrinante . Lapis duricia Iudee, caligo infidelitas Iudeorum. Mors est  diabolus, umbra eius gentilis populus. Sicut umbra corpori conformatur, ita ipse diabolus imitando eum consimilatur. Populus peregrinans est fidelis  populus in huius uite exilio suspirans. Torrens est igneus fluuius qui a facie Domini egreditur, per quem fidelis populus ab infideli in ultimis secernitur. Lapidem ergo caliginis et umbram mortis torrens a populo peregrinante diuidet, cum ignis extremi iudicii Iudeos in perfidia duros et gentiles in malicia diaboli conformes a Christiano populo ut zizania a tritico secludet, et camino infernali inuoluens igni inextinguibili exuret, et patria paradysi populum nunc exulem in eterna tabernacula recipiet. Hanc diuisionem Abraham presignauit cum Deo de tribus animalibus sacrificium offerens, partes ab inuicem separauit. Precepit namque Dominus Abrahe ut sibi uaccam trimam et ouem triennem et capram trium annorum immolaret, atque  in partes secans ab inuicem segregarent . Qui hec singula offerens in partes diuisit, columbas quoque offerens, super cadauera uolare permisit. In nocte uidit Abraham clybanum ardentem uenire et per illas diuisiones transire et partem consumere, partem intactam relinquere. Mox Deus Abrahe futuram peregrinationem sui generis predixit, que postea, cum in Aegyptum duceretur, contigit . Cur hoc totum sit factum nobis est uidendum, et quomodo nunc tempora significet nobis est disserendum. Per tria sacrificia tres ordines in Ecclesia, scilicet doctores, continentes et coniugati intelliguntur, qui soli in die iudicii saluabuntur. Per bouem quippe, quo terra aratur, ordo doctorum insinuatur. per quem in agro huius mundi uerbum Dei  seminatur. Qui uacca ideo scribitur, quia per eum proles Christo gignitur. Hic in duas partes diuiditur. Quidam Christum predicant propter perenne gaudium, quidam  propter temporale lucrum. Per ouem autem que lac ad nutrimentum et lanam prebet ad tegumentum, ordo accipitur in contemplatiua uita degentium, qui lac doctrine et lanam bonorum exemplorum dant querentibus bona in terra uiuentium. Que ouis in duo partitur, quia quidam ueniunt ad sancte religionis conuersationem ob future glorie remunerationem, quidam ad [leg. ob] uentrem et seculi fauorem. Per capram uero, que lasciuum est animal, ordo coniugatorum intellegitur; qui etiam in duo diuiditur, quia quidam in  carnali commixtione positi eleemosinis et bonis operibus insistunt; quidam luxui et malicie inseruiunt. Trium annorum erant singula, quia ab his tribus ordinibus colitur Trinitas sancta. Per Abraham Deus demonstratur, per quem grex reproborum ab electis sequestratur. In nocte clybanus ardens inhorruit et inter illas diuisiones discurrit, quia dies iudicii improuisa ueniet et iustos ab impiis secernet. Columbe uolare sinebantur, quia spirituales ad celestia alis gemine karitatis subleuantur. Pars flamma consumitur et pars relinquitur, quia iustorum opera per ignem ut aurum probata remunerabuntur; malorum acta, ut fenum consumpta incendio deputabuntur.

Hanc etiam separationem Dominus predicit per  ultimam examinationem. Illa die, inquit, erunt duo in agro: unus assumetur et alter relinquetur: duo in lecto, unus assumetur et alter relinquetur: due molentes, una assumetur et altera relinquetur . Duo in agro, sunt due partes doctorum laborantium in hoc mundo, quorum una pars illa die ob uite meritum ad gloriam assumetur, pars altera ob uite prauitatem ad penam relinquetur. Duo in lecto sunt due partes in contemplatiue uite requie quiescentes; quorum unapars ob sinceritatem ad eternam requiem assumetur, altera ob simulationem ad perpetuum dolorem relinquetur. Due molentes sunt due partes coniugatorum, quos circumfert rotatus secularium negotiorum, quorum una pars ob misericordie  opera ad premium assumetur, pars ob inpietatem ad supplicium relinquetur. Molentes non duo sunt, sed due describuntur, quia coniugati non ut uiri ad spiritualia eriguntur.

Hec diuisio per prophetam quoque prenuntiatur, qui tres uiros tantum, Ne, Daniel, Iob, in die iudicii liberari testatur . Per Ne, qui archam rexit in undis, significantur doctores, quia Ecclesiam regunt in seculi procellis. Per Daniel, qui abstinens describitur, uita continentium exprimitur. Per Iob , qui in coniugio placuisse memoratur, coniugatorum numerositas manifestatur. In his ordinibus tantum inuenti illa die liberabuntur, cum electi ab hac peregrinatione ad patriam paradysi reuertuntur.

 Hec peregrinatio in filiis Isrel precessit, quos Pharao longo tempore duro seruitio oppressit. Olim namque Hebreus populus descendit in Aegyptum, dum cum fames afflixit; sed Pharao cum crudeli seruituti addixit. Qui cum ad Dominum clamarent, Moysen eis misit, qui multis plagis et prodigiis Aegyptum percussit. Populum Dei per mare Rubrum in terram fluentem lac et mel perduxit . Per Aegyptum hic mundus significatur, in quo genus humanum a paradysi patria peregrinatur et a diabolo graui oppressione subiugatur. Cui ad Dominum per iustos uociferanti Christus ad liberandum mittitur. per quem mundus multis miraculis concutitur. Populus per  mare Rubrum, id est per baptismum, ad patriam paradysi reducitur, ubi mel et lac exundat, id est affluentia omnium bonorum exuberat.

Hec peregrinatio nichilominus per eumdem prefigurabatur, dum in Babylonica captiuitate per septuaginta annos morabatur . Nabuchodonosor etenim rex Babylonie, Hierosolimam obsidens destruxit, populum in Babyloniam captiuum duxit, qui ibi septuaginta annis in tristicia habitabat, canticum letitie non resonabat. Organa ut  salices suspendit, iuxta sedens fleuit. Finitis septuaginta annis, ad Hierosolimam remeat, Pascha cum gaudio celebrat; postea cum uxores et filii uenerunt, duplex gaudium habuerunt.

 Hec omnia, karissimi, ad presentem diem respiciunt. Hec omnia tempora presignauerunt. Hierosolima est paradisus. Nabuchodonosor est diabolus, Babylonia hic mundus. Nabuchodonosor populum in Babyloniam captiuum duxit, et diabolus genus humanum in hunc mundum seduxit. Ubi organa in salices suspendit, et sedens lacrymas fudit . Salices facile terre calescunt, facile incise reuirescunt. Salices sunt mundi amatores qui radices suas in terrena miserunt, quibus transitoria pro uoto affluunt. In has iusti organa suspendunt, quia his gaudia mundi relinquunt. Deflent sedentes, quia humiles horum interitum sunt cum magno dolore gementes. Per organa etiam celestis  doctrina accipitur; que in salices suspenditur, dum secularibus doctrina spiritualis subtrahitur, quia ab  eis contempnitur. Per septuaginta annos quibus populus in Babylone affligebatur septem milia annorum intelliguntur, quibus genus humanum in hac uita peregrinatur. Sicut enim septem primis diebus omnis creatura disponitur,  ita per septem milia annorum hic mundus extendi creditur.

Igitur si septem milia annorum in septuagies centenos annos diuiseris, et annum de centum annis quasi decimam dederis, septuaginta annos habebis. Porro si de septuaginta annis diem pro anno decimabis, septuaginta dies computabis. Hii sunt dies quibus Ecclesia Alleluia non resonat, quia septuaginta annos captiuitatis ad memoriam reuocat, qui septem milia annorum nostre peregrinationis presignant. Ideo etiam nunc liber Genesys legitur, in quo lapsus hominis de paradyso in hunc mundum describitur . Istud tempus dicitur LXXma, quia ab hodierna die usque in sanctum Sabbatum Pasche sunt dies  LXX quando duo cantantur Alleluia. Populus ad Hierosolimam reuersus cum gaudio exultat, quia fidelium anime nunc gaudium Domini intrabunt; finito autem mundi termino cum uxores et filios, id est corpora et opera, recipiunt. Tunc uero Alleluia iubilabunt, quia cum corpore et anima simul in gloria exultabunt.



Hec sepius intermisce sermonibus tuis. Nam huiuscemodi uerbis eis fastidium tollis.


 Fratres, adhuc multa uobis essent dicenda de hac sacra die que oportet me silentio preterire, ne fastiditi uelitis officio nondum peracto abire. Quidam enim uestrum de longe huc uenerunt et longum iter domum habebunt. Aliquibus autem forsitan sunt domi hospites, aut infantes plorantes et aliqui uestrum  non sunt ociosi et alias tendunt, quibusdam uero infirmitas fastidium ingerit, quosdam nuditatis uerecundia afficit. Propter omnes uolo plurima supprimere, pauca uero sanis et ociosis adhuc dicere.

Quia hodie, karissimi, canticum leticie deposuimus et canticum tristicie sumpsimus, uolo uobis de libris gentilium breuiter recitare, qualiter melodiam delectationum mundi debeatis declinare, ut possitis post cum angelis dulcem armoniam in celis resonare. Gemmam namque in ceno inuentam debet quilibet de luto tollere et in regium ornamentum ponere: ita condecet si a nobis quicquam utile in libris gentilium reperiatur, ad edificationem Ecclesie Christi sponse uertatur. Seculi sapientes scribunt  tres Syrenes in insula maris  fuisse et suauissimam cantilenam diuersis modis cecinisse. Una quippe uoce, altera tybia, tercia lyra canebant. Hec habebant facies mulierum, ungues et alas uolucrum. Omnes naues pretereuntes suauitate cantus sistebant, nautas somno oppressos lacerabant, naues salo inmergebant. Cumque quidam dux Ulixes necesse haberet ibi preternauigare, iussit se ad malum nauis ligare, sociis autem cum cera aures obdurare, et sic periculum illesus euasit et eas fluctibus submersit. Hec sunt, karissimi, mystica, quamuis per inimicos Christi scripta. Per mare istud seculum intellegitur quod continuis tribulationum procellis uoluitur. Insula est mundi gaudium quod crebis doloribus intercipitur, sicut litus crebris  undis inpetitur. Tres syrenes, que suaui cantu nauigantes demulcendo in somnium uertunt, sunt tres delectationes que corda hominum ad uicia molliunt et in somnium mortis ducunt. Que humana uoce cantat est auaricia, que suis auditoribus huiuscemodi modulatur carmina. Multa oportet te congregare,  ut possis famam nominis tui ubique dilatare, sepulchrum quoque Domini et alia loca uisitare, ecclesias restaurare, pauperes et consanguineos tuos adiuuare. Tali pestifero cantu cor auari demulcet usque dum eum sopor mortis opprimet: et tunc carnem eius lacerat, nauim fluctus deuorat, quia hic miser uiolenter doloribus a diuitiis suis euellitur et eterne flamme inmergitur. Que canit tybia est iactantia, que suis hec profert cantica: Iuuenis es et nobilis, debes te preclarum exhibere uniuersis. Nulli inimicorum tuorum debes parcere, sed omnes quibus preualere potueris occidere. Tunc dicunt te bonum militem esse. Alia canit hec: Hierosolimam debes pergere, multas eleemosinas tribuere. Tunc fies famosus et ab omnibus diceris bonus. Conuersis  autem concinit sic: Sepe debes ieiunare, sepe orare, alta uoce cantare. Tunc audies te omnibus consono ore ut sanctum laudare. Talem cantilenam uana cordi insonat usque dum miserum a bono uacuum uorago mortis deuorat. Que melos exprimit lyra, est luxuria, que suis sequacibus talia precinit modulamina: Adolescens es, poteris cum quibuslibet puellis ludere, postea in senectute corrigere. Hec insigni forma splendet. Hec  magnis opibus pollet. Hanc si habueris, magnum proficuum subsequeris; tamen animam tuam saluare poteris. Tali modo mollit cor luxuriosi, usque dum repente morte preuentum absorbet turba Cocyti. Facies habebant mulierum quia nil ita mentem hominis a Deo alienat quam amor mulierum. Alas habebant  uolucrum, quia semper est instabile desiderium mundanorum; nam nunc hoc uel hoc appetunt; nunc uero illud et illud concupiscunt. Ungues etiam habebant uolucrum, quia quos ad peccata protrahunt, doloribus lacerantes, ad inferni cruciatus rapiunt. Ulixes dicitur Sapiens. Hic illesus preternauigat, quia Christianus populus uere sapiens in naui Ecclesie mare huius seculi superenatat. Timore Dei se ad arborem nauis, id est ad crucem Christi, ligat; sociis cera, id est Incarnatione Christi, auditum obsigillat, ut a uiciis et concupiscentiis cor auertant et sola celestia appetant. Syrenes submerguntur, quia concupiscentie ab eis uigore spiritus premunitur. Ipsi illesi euadunt periculum, quia per uictoriam ad sanctorum perueniunt gaudiorum [gaudia].

 Ut hanc uictoriam obtineatis, admoneat lectio quam nunc recitari audieratis: Nescitis quod hii qui in stadio currunt, omnes quidem currunt, sed unus brauium accipit?  Mos apud Grecos seruabatur quod premium aliquod cursoribus proponebatur. Quod tamen non omnibus concurrentibus, sed soli primitus peruenienti dabatur. Regnum celorum nobis in premio dabitur, id est proponitur, ad quod nos totis uiribus currere sacra Scriptura hortatur, quia non omnibus per fidem concurrentibus, sed solis bonis operibus in finem perseuerantibus donatur. Alius mos apud eos erat. Nudi oleo peruncti simul colluctabantur, atque uictores auro et lauro coronabantur. Nos, dilectissimi, oleo crismatis  peruncti sumus, ideo a uitiis nudi cum diabolo luctari debemus, quia non est nobis colluctatio aduersus carnem et sanguinem, sed aduersus uiciorum et demonum infestationem . Si ergo luxuriam, iram, odium uel aliud uicium uicerimus, coronam ex auro et lauro habebimus, quia splendorem eterne claritatis in uernanti paradyso recipiemus.

Ad huius glorie adipiscendum premium instruit nos Euangelium hodie. Ait enim Dominus quod quidam primo mane exiit, operarios in uineam suam pro denario conduxit. Tercia, sexta hora et nona alios in uineam misit;  uespere tota ociose stantes eandem uineam intrare iussit. Sero autem facto precepit dominus operarios conuocari et unicuique  denarium dari, primitus his qui uenerant ultimi. Murmurantibus aliis quod tota die pondus diei et estus portassent, et in premio eis adequati essent qui parum laborassent, dixit dominus quod sibi dare sua liceret cui placeret. Deinde dixit multos uocatos, paucos uero electos .

 Hic dominus qui conduxit operarios in uineam suam est Deus omnipotens qui fideles conducit in Ecclesiam. In hac uinea extitit Christus uitis uera cuius palmites late pullulantes sunt sancti in uirtutibus bene pollentes. Operarii in uinea sudantes sunt omnes electi in Ecclesia bona operantes. In quam uineam prima hora Abel, Seht , Enoch et alii iusti intrauerunt. Secunda, Ne, Sem, Heber et alii laborare ceperunt. Sexta, Abraham, Ioseph, Moyses et alii patriarche pondus subierunt. Nona, Dauid, Esayas et alii prophete operi insudauerunt. uespere apostoli et alii fideles, quasi hactenus ociosi, opus in uinca Domini consummauerunt.

Prima etiam hora hanc uineam intrant qui in infantia Deo seruire inchoant. Secunda hora in uineam  ingrediuntur qui in pueritia ad Dei seruicium conuertuntur. Sexta hora laborantibus in uinea associantur qui in iuuentute Deo seruientibus aggregantur. Nona hora pondus uinee subeunt qui in senectute ad Dei seruitium ueniunt. uespere in uineam intromittuntur qui in decrepita etate in conuersionem recipiuntur. Ultimis primitus denarius datur, quia sepius talibus priusquam pueris uita eterna recompensatur. Denarius in quo regis est imago, quo operantes in uinea expleto labore sero remunerantur, est optata uisio Conditoris, que omnibus pie in Ecclesia laborantibus, finito mundi termino, manifestatur, cum ab eis facie ad faciem sicuti est contemplatur .

Unde quidam frater, dum extremum spiritum  traheret, fratresque multi morienti astarent, repente manum clausam protulit, cum magno iubilo gratulando dixit: »Bene mihi, bene mihi, denarium recepi.« In hac uoce a labore uinee cessauit, et Christum uerum denarium accipiens, in requiem sempiternam intrauit. Dominus dicit sibi licere bona dare quibus uelit, quia infantibus qui nichil laborauerunt, et in fine penitentibus  qui parum laborauerunt, prius quam his qui tota uita laborauerunt eterna gaudia impendit. Multos uero dicit uocatos, paucos uero electos, quia multi fidem et baptisma suscipiunt, sed non omnes regna celorum intrabunt, nisi ualde pauci qui in fide et operatione usque in finem perseuerabunt.

 In hac uinea, karissimi, omnes toto annisu laborate. In hoc labore usque in finem perdurate, quatenus percepto denario Christo in superna ciuitate possitis exultantes clamare: Sicut audiuimus ita in ciuitate Domini ; uidimus que oculus non uidit , et rel.



De sancto Sebastiano. Cum festum eius occurrit, hoc condimentum sermoni adiiciendum erit.


 Ut post huius uinee laborem mereamini Christum denarium percipere, debetis sanctum Fabianum et Sebastianum, quorum hodie sollemnitas agitur, precibus deuotis intercessores uestros efficere. Ipsi enim strenue in uinea Domini laborauerunt et ideo  nunc cum Christo requiescere meruerunt. Nam sanctus Fabianus in apostolica sede diu Ecclesie uerbis et factis nobiliter prefuit, et hodie pro grege sibi commisso ceruicem prebuit. Beatus uero Sebastianus cum de primis imperatoris amicis esset et  multos ad martyrium corroborasset, a paganis comprehenditur, ydolis immolare compellitur; quo renuente, iussu imperatoris in campo ad stipitem ligatur, a militibus sagittatur. Qui cum uelut ericius esset sagittis repletus, relinquitur in campo semiuiuus. Postea conualescens Christum publice predicauit, et tunc tamdiu fustibus ceditur donec spiritum exhalauit.

Hodie etiam quidam Marcus ualde nobilis cum uxore sua Martha et filiis suis Audiface et Abacuc uite denarium sanguine suo adepti sunt. Quos comprehendentes  pagani fustibus diu et flagris cruciauerunt, dein in eculeum suspenderunt, unguibus ferreis lacerauerunt, ignem apposuerunt, manus preciderunt, ad ultimum Martham in lympha necauerunt, alios autem decollauerunt et corpora eorum incenderunt. Ad hos omnes, karissimi, manus et corda tollite. Hos lacrymis poscite, ut mereamini ab omni cruciatu anime et corporis liberari, et cum eis in perenni gloria laureari, quam oculus non uidit , et reliqua.



Si septuagesima euenit in festo sancte Agnetis, hec de ea adiiciendo sermocinari poteris.


  Quatenus hec, karissimi, que dixi operibus implere ualeatis, implorate hodie auxilium Christi sponse et martyris sancte Agnetis que, facie formosa, nobilitate generosa, dum a prefecti  Urbis filio in coniugium peteretur, et ei multa auri et gemmarum insignia ab eo offerrentur, illa cuncta ut stercus despexit, quia solum uite auctorem dilexit. Unde a prefecto comprehendi et ad lupanar iussa est nuda duci. Quam mox angelus splendida ueste induit, per quem etiam maxima lux in lupanari micuit. Prefecti filius, cum sodalibus suis ueniens, impudenter intrauit, et confestim a diabolo prefocatus expirauit. Populo succlamante et undique  concurrente, Agnes Deum orauit, et angelus iuuenem excitauit. Post hec magno igni iniecta non solum [add. non] leditur, sed etiam ignis extinguitur. Dein gladio percussa martyr efficitur. Considerate,  fratres, karissimi quod tenere puelle mundi gaudia calcauerunt et sanguinem suum pro adipiscendo eterne uite gaudio fuderunt. Nos uero uolumus dormiendo, ludendo, commedendo, bibendo, illuc uenire, sed non possumus nisi per magnos labores illuc pertingere. Unde debetis, karissimi, hanc uirginem exorare, ut possitis fragilitatem uestram superare et in celesti gloria cum illa triumphare, quam oculus non.



Si in sancti uincentii die, hec de eo dic in fine.


 Ad hec implenda ut festinetis ardentius postulate ut uobis hodie faueat sanctus uincentius. Qui pro Christo eculeo suspensus, neruis et unguibus discerptus, igni ustulatus, post multa crudelia tormenta angelica consolatione roboratus, in carcere tandem  requieuit in pace. Hunc, karissimi, quia nunc exultat cum angelis in celestibus, assiduis pulsate precibus ut mereamini illuc peruenire ubi est splendor et lux perpetua et sine fine leticia, quam oculus non uidit, et reliqua.



Si in sancti Pauli die, hec dicendo sermonem conclude.


 In hac uinea, karissimi, inpigre sanctus Paulus laborauit, qui prius gregem Domini ut seuissimus lupus inuasit, sed mansuetissimus pastor eum per ouem superauit. Dum enim undique Ecclesiam uastaret, hodie accepit potestatem a pontifice, Damascum pergens, ut cunctos Christianos inuentos trucidaret, subito lux inmensa de celo  coruscans radiat, terre prostratum excecat, uox deifica intonat, de seuicia persecutionis increpat. In qua luce creditur ei gloria Christi manifestata et celestia secreta reuelata. Unde triduo ieiunat, orat, tercio die baptizatur, et corpore et anima illuminatur. Qui continuo oues Domini quas persequendo disperserat nobiliter predicando congregare ceperat, et sol qui sub nube erroris latuit, emergens de  infidelitatis caligine, uniuerso mundo serenitatem  attulit, quia tenebras perfidie de gentibus excussit, atque iubar eterne lucis omnibus Ecclesiis infudit Hoc olim Scriptura prenotuit, cum seruus Ioseph scyphum argenteum de sacco Beniamyn protulit. Ioseph quippe seruum post Beniamyn misit , cum Christus Ananiam ad Paulum de tribu Beniamyn misit . Seruus saccum soluens scyphum protulit, dum Ananias, Paulum baptizans, eum uas electionis mundo innotuit. Cuius uasis argentum per totum mundum resplenduit, cum de nitore eloquentie huius scyphi tota Ecclesia dulcia doctrine fluenta bibit. Hunc precemini, karissimi, ut sicut Deus illum, ita et nos conuertat ab errore, et sic possitis Domino seruire in timore, ut quandoque uideatis Regem glorie in suo decore, quem  oculus non uidit , et reliqua.



Si septuagesima in Purificatione sancte Marie occurrit, de ea sermonem facere licebit. In fine LXXta annos expone ut supra scriptum est. Si in festo sancti Blasii euenerit, sic finire licebit.


 Ut obtineatis uite denarium, poscite uobis hodie, karissimi, sanctum Blasium. Qui multis uirtutum gemmis adornatus, pontificali infula est Ecclesie prelatus. Quam cum gloriosa uita et egregia doctrina illustrasset, multis quoque preclaris signis decorasset, pro Christi nomine a paganis comprehenditur,  plurimis flagris afficitur, eculeo suspenditur, ferreis pectinibus discerpitur, in horribili carcere diu maceratur, in lacum mergendus iactatur, ad ultimum cum duobus puerulis capite truncatur. Cuius sanguinis guttas quia septem mulieres collegerunt, multis tormentis cruciate, spiritum astris  reddiderunt. Que ita per laborem sanguinis de uinea exierunt et denarium uite perceperunt. Hos, karissimi, toto corde inuocate, ut dignentur uos adiuuare,  quatenus post huius  uite laborem percipiatis cum illis gloriam et honorem, quam oculus non , et reliqua.



Si in festo sancte Agathe, sic de ea conclude.


Ad culturam huius uinee multum uobis prodesse potest oratio sancte Agathe. Que a pagano iudice pro Christo comprehensa, cuidam impudice matrone est tradita, que ei exhibuit infinita auri et uestium ornamenta, ut eius animum declinaret ad carnis oblectamenta. Sed ab ea cuncta spreta sunt ut stercora. Deinde cum ydolis sacrificare nollet, iussit eam iudex diu lapidibus cedere, dehinc in  tenebrosum carcerem retrudere. Inde sumpta, iussa est in eculeo suspendi et diu torqueri, ac diu torte mamillas precidi, et iterum in carcerem recipi, et fame ac siti affligi. In qua eam apostolus Domini magno cum lumine uisitauit, et post hec mamillas et plagas eius sanauit. Post hec iussit eam iudex nudam super ignitas testas et uiuos carbones uolutare. Tunc terre motus extitit, quedam edificia  subruit, quosdam oppressit. uirgo denuo in carcerem recluditur, sed anima eius ab angelis de carcere carnis educitur, et amplexibus sui sponsi Christi perfruitura celesti thalamo inducitur. Cuius obsequiis angeli manifeste interfuerunt, qui tabulam scriptam ad caput eius in sepulchro posuerunt. Post hec iudex, dum fluuium nauigio transit, morsibus et calcibus equorum de naui eiectus, in flumine interiit.  Ethna quoque mons ignem eructauit, qui terram et saxa liquefecit. Tunc pagani uelum uirginis contra ignem expanderunt, et flamme incendii statim cessauerunt. Hanc, karissimi, corde et ore deposcite, ut Deus per eius merita dignetur uos ab incendio eterni supplicii eripere et cum omnibus electis in gaudio cum uultu suo letificare, quod oculus non uidit , et cetera.

 Hunc sermonem debes in anno sepe repetere, sepe aliquod membrum de eo tuis sermonibus intexere. Cum autem sermonem facis, non debes protenta manu quasi uerba in faciem populi iaculare, nec clausis oculis uel in terram fixis, aut supino uultu stare; nec caput ut insanus mouere, uel os in diuersa contorquere; sed, ut rhetorica instruit, decenti gestu pronunciare, uerba composite et humiliter formare, tristia tristi uoce, leta hylari, dura acri, humilia suppressa proferre. Ut magis auditoribus uideatur ipsas  res spectaro quam te audire, uerbis eas debes representare.



SERMO GENERALIS.


 uenite, filii, audite, timorem Domini docebo uos .

Hodiernum sermonem, fratres karissimi, debetis omnes intentissima aure percipere, quia hodie dicturus sum uobis quomodo diuites uel pauperes Domini, uel serui, uiri uel mulieres, ad gaudia eterna possitis pertingere.


Ad sacerdotes.

Nos sacerdotes debemus linguam uestram esse, et cuncta que in diuinis officiis canuntur uel leguntur uobis interpretando exponere. A Domino enim uocamur sal terre, quia sicut sal escam facit sapere, ita nos conuenit mentes fidelium sale sapientie sapidas efficere, ut caduca respuant, sola mansura sapiant. Monachis de religione, conuersis de  sancta conuersatione, clericis de uite honestate, laicis de elemosinarum largitate oportet nos predicare, et nos ipsos per omnia omnibus exemplum prebere. Que autem uerbis docemus, speculum nos factis exhibere debemus. Si enim uobis bonum dicimus et nos malum facimus, similes candele erimus que aliis lumen prebet et ipsa liquescendo a lumine deficiet. Nobis dicitur a Domino: Fili hominis, speculatorem te constitui domui Isrel . Speculator solet in alto stare, ut preuisos hostes possit ciuibus nuntiare. Ecclesie pastores uel speculatores sunt sacerdotes, quorum uita in alto uirtutum debet locari, ut hostium aduentus, id est demonum uel uiciorum impetui possit Christianis  prenuntiari. Si igitur uerbum Dei uobis predicamus, nos quidem absoluimus et uos fortiter obligamus. Si autem salutem anime uestre uobis non annuntiauerimus, et uos moriemini in criminibus; sanguis autem uester de manu nostra requiritur, quasi uos occiderimus . Ideo magis ad uerba nostra quam ad opera, karissimi, respicere debetis; sicuti si imperator mandatum uobis dirigeret, non magnopere acta referentis, sed mandata dirigentis attenderitis, quo eius gratiam seruare possetis. Legati summi Regis omnium regum sumus, eius mandata uobis referimus. Quibus si humiliter obedietis, nichil a nobis, ab illo autem eterna premia capietis; quod si contempseritis nullum damnum  a nobis, sed a Domino uestro ut rebelles serui eterno  supplicio subacti detrimentum anime feretis. Quod si uos ad bonum cohortamur, et nos ipsi bonum operamur, tunc lux mundi a Domino uocamur, et uobiscum in eterna uita saluamur. Si autem bonum predicantes malum fecerimus, tunc similes campane erimus per quam populus ad Ecclesiam conuotur, et ipsa crebro pulsu attrita attenuatur. Ita nos populum ad gaudia uocamus, et nos ipsi ad luctum properamus. Si uero bonum facientes uos non docemus, canes mutos a Domino nos appellatos dolemus . Si nec bene uiuimus, nec docemus, ceci duces cecorum erimus, immo ut in domo fumus, fidelium mentes obscuramus. In ueste nostra due lingue formantur, quia potestas peccantes ligandi  et potestas penitentes soluendi nobis diuinitus commendatur . Igitur, karissimi, cum sitis uos oues Domini, et nos uestri pastores, nos pro uestra salute et uos pro uestra saluatione debetis preces effundere, quatenus ea que uobis predicamus, factis uobiscum implere ualeamus; et ut animus sacerdotum ad hec agenda inardescat, lucerna huius exempli ante eos splendescat.

Presul quidam feruenti studio plebem sibi commissam docebat, exemplum seipsum uiuum in omnibus exhibebat; ubi ab aliis rebus uacabat, semper orationi astabat. Quadam dic, dum solus in oratorio fuit, quidam religiosus celum super ecclesiam aperiri uidit, atque inde immensam lucem effusam splendescere et cum suauissima canentium melodia  in eundem locum descendere; post longam uero morem [moram] eandem armoniam cum cantu se de ecclesia leuare et celi alta penetrare. Protinus sacerdos Christi conuocatis fratribus obitum suum prenunciauit, multitudinem angelorum ad se uenisse et septima die uenturus [uenturos] ad se ducendum ad celestia promisisse indicauit. Quam rem effectus sequitur; nam septima die cum magna luce et cum ymniloga angelorum iubilatione ad sydera uehitur. O karissimi, quam beata anima que meruit angelorum consortia!


Ad iudices.

Nunc uos alloquor, o iudices, quos Deus iustus iudex constituit populi sui principes. uerba eterni iudicis non debetis moleste ferre, sed prono corde  audire, tota auiditate eis in omnibus obedire. Tunc et hic diuitias et gloriam, et in futuro obtinebitis gaudium et leticiam. In primis uos uocabulum uestrum decet adtendere,  iustum iudicium cunctis impendere, numquam propter pecuniam uel munera iudicium subuertere, pauperibus uero in iudicio parcere, quia scriptum est: Iudicium sine misericordia ei qui non facit misericordiam ; clerum, ecclesias resque ad ecclesias pertinentes, uiduas, pupillos, pauperes defensare; fures, latrones, predones de populo Dei exterminare; innoxium in iudicio iustificare, ab iniusta accusatione liberare; noxios uero et pestilentes, ut ceteri timeant, iuste uindicte subiugare. Expedit enim ut unus pereat  quam ipse multos perdat. Ipsi debetis omne malum declinare et omnes quos potestis ab iniusticia prohibendo reuocare. Si hoc facere nitimini, a iusto iudice Deo coronabimini. Si autem per potentiam populum Dei uultis opprimere, timeo uos tremendum Dei iudicium incidere. Ne autem uento obliuionis hec a memoria uestra tollantur, uinculo huius exempli fixa teneantur.

Dum quemdam regem ad bellum properantem uidua quedam interpellaret ut filium eius uindicaret, ille peracto bello hoc se facturum respondit. Sed illa dixit: »Si tu occisus fueris, quis mihi uindicabit?« Et ille: »Qui post me, inquit, regnabit.« Illa intulit: »Que gratia tibi inde erit, quod alius fecerit?« Ille uerum eam prosecutam firmauit et in  eodem ei loco iudicauit. Qui postea dum moritur, quia paganus erat, ad infernum ducitur. Euolutis autem multis annis, beatus Gregorius, eiusdem regis domum preteriens, imaginem eius conspexit, ac uidue iudicium in memoriam reduxit. Qui ex intimo animo condolens tam iustum iudicem in inferno perpetuo cruciari, cepit pro eo triduo uberrime lacrimari. Tercio die angelus Domini ei astitit, se exauditum a Deo retulit. Si paganus iudex ob iustum iudicium meruit de penis refrigerari, quanto magis Christiani iudices merebuntur ob iusticiam a Christo iudice perenniter laureari?


Ad diuites.

Nunc moneo uos, diuites, quos diues Dominus uoluit  esse pauperum patres. Mementote quod nudi in hunc mundum uenistis et quod nudi hinc exituri estis. Et cum necesse sit uos alienis diuitias uestras relinquere, festinate nunc eas per manus pauperum in celestes thesauros premittere, ut cum uermes carnes uestras in sepulchro deuorant, ipsi uos in eterna tabernacula recipiant. Ecclesias debetis libris, paliis et aliis ornamentis decorare, lapsas uel destructas restaurare , prebendas Deo seruientium ampliare, per hoc orationes eorum comparare, pontes et plateas edificare, per hoc uobis uiam ad celum parare; pauperibus et egenis et peregrinis hospitia, uictus et uestitus necessaria prebere, per hoc uobis eternas diuicias emere. Si hoc, karissimi, facitis, diuicias non minuetis, sed centupliciter  ubi non possunt auferri uel minui inuenietis.


Ad pauperes.

Pauperes autem paupertatis onus patienter ferant, ut cum Lazaro indeficientes diuicias accipiant . Sciant se peccata hominum in elemosinis accipere, et ideo pro eis satagant orationem reddere, et quod eis superauerit aliis pauperibus distribuere. Ne hoc a pectore uestro euanescat, per enarrationem huius exempli memorie coalescat.

Cuidam heremite hoc desideranti reuelauit Deus de fine hominis [add. boni] et mali. Qui egrediens uidit pauperculum in platea iacentem et extremum spiritum iam trahentem. Et ecce multitudo angelorum  uenit, animam eius cum gaudio de carcere corporis excepit, et ad celeste palatium cum ymnis perduxit. Inde progressus, conspicit turbam utriusque sexus nobilium ad domum cuiusdam diuitis confluere qui graui infirmitate cogebatur ultimi fati iura persoluere. Et ecce repente caterua demonum horribili aspectu domum intrauit, quos eger uidens ex clamauit: »Domine, adiuua me.« Et uox desuper: »Nunc, inquit, in primis Dei recorderis? Nunc sol uite tibi obscuratur. Nunc ipse tibi non auxiliatur.« Demones uero crudeliter animam eius extorserunt et ad tartara cruciandam pertraxerunt. Et pauperis quidem cadauer forsitan a feris deuorabatur, sed anima eius in celis letabatur. Diuitis autem corpus scrico inuolutum cum cereis et lampadibus sepulture  tradebatur; sed misera anima eius in inferno inter demones cruciabatur.


Ad milites.

uos, milites, estis brachium Ecclesie, quia debetis eam ab hostibus defendere. Oppressis conuenit uos subuenire, a rapina et fornicatione uosmetipsos custodire, hos qui malis actibus Ecclesiam impugnant reprimere, his qui sacerdotibus rebelles sunt resistere. Tali milicia obtinebitis a summo rege preclara beneficia. Ne hec a corde uestro deleantur, signaculo huius exempli memorie uestre inprimantur.

Militem cuiusdam regis infirmitas morti debita soluere cogebat. Quem rex ad penitentiam et confessionem monebat. Ille hoc se  facturum  dixit, si melius habere se non possit, quia si hoc ad presens faceret et postea infirmitatem euaderet, derideri se a militibus timeret, quasi mortem paueret. Cuius uerba improbans recessit rex. Postea uero egrum uisitans, iterum de salute anime cum eo gessit. Ille uero antichristus dixit: »Ante tuum ingressum duo speciosissimi iuuenes intrauerunt, kartam mihi in manus tradiderunt in qua aureis litteris scriptum repperi quidquid unquam boni feci. Post quos innumerabiles demones cum magno impetu irruerunt, librum permaximum coram me posuerunt, in quo scriptum cognoui quidquid ab infantia mali uel feci, aut dixi, uel cogitaui. Cumque princeps eorum diceret cur illi iuuenes mihi assiderent, cum me suum esse scirent, surgentes exierunt et me  potestati eorum reliquerunt. Tunc uero demones iussu sui principis cum acutissimis igneis cultris in me irruerunt, et unus a capite, alius a pedibus incipiens, me euiscerare ceperunt. Et cum nunc simul conuenerint, morior et ad inferna ab eis rapior.« In hac uoce miser miserabiliter moriens trahitur ad tormenta, qui uiuens neglexit penitentie medicamenta. Hec ideo, fratres et domini mei, uobis retuli, ne, dum bene possitis, differatis ad bonum conuerti.


Ad mercatores.

Nunc uos hortor, qui mercatores estis, ne in tantum terrenis lucris inhietis ut animam uestram uenalem faciatis et eam fraudibus, periuriis, mendaciis perdatis. Cauete ne simplices et ignaros decipiatis,  ut eis inutile pro utili uendatis. Omnium nationum ministri estis, dum eis periculis fluminum, periculis latronum, periculis in itinere, periculis in solitudine , queque necessaria defertis. Itaque omnes gentes debitores sunt uestro labori orationes reddere. Quam gratiam, karissimi, non debetis uili re amittere. Ne hec uerba uento dentur, hoc exemplo in cordibus uestris solidentur.

Quidam solitarius peciit a Deo sibi reuelari cui in premio debere [leg. deberet] cequari. Cui diuina uox retulit quod nondum ad mensuram mercatoris nunc ad se uenientis peruenerit. Huius mos erat quod quelibet rara Deo seruientibus deferebat, et tunc uisitare fratres nauigio ueniebat. Cui solitarius  occurrens dixit cur in fluctibus ab eo nauigaretur cui firma mansio  in celis a Deo prepararetur. Statim naui cum omnibus relicta, solitario ipse solitarius cohabitauit, usque dum chorus angelorum, labore finito, eum in celesti gremio collocauit. O quam feliciter negotiatur qui sibi celestia mercatur.


Ad agricolas.

uos quoque, fratres et socii mei, qui agrum colitis, pedes Ecclesie estis, quia eam pascendo portatis. Sacerdotibus de betis obedire, de salute anime uestre monentes libenter audire, terminos agrorum non arando uel metendo excedere, non fenum, non ligna nisi statutis terminis sucumbere , decimam omnium rerum uestrarum Deo fideliter reddere.  Qui enim decimam retinuerit, predam de Dei rebus facit; et si Deo partem suam rapiet, ipse ei nouem auferet, nunc per tempestatem, nunc per sic citatem, nunc per grandinem, nunc per uredinem, nunc per pestilentiam, nunc per iudicum uel militum uiolentiam, nunc per ignis inuasionem, nunc per furum uel latronum direptionem. Hec omnia, karissimi, a uobis auertitis si elemosinam pauperibus et decimam Deo seruientibus iuste redditis. Ut hic sermo menti uestre firmiter radicem infigat, palus huius exempli eum fortiter imprimat.

Quidam agricola diuturno languore laborabat. Si quando alleuiabatur, agrili operi instabat quo se et coniugem et paruulos pascere curabat. Hic erat tam tacitus ut putaretur mutus. Post longam  uero infirmitatem moritur, et eo moriente maxima tempestas oritur. Unde omnes capita mouentes et hunc pessimum dicentes, cui uita sanitatem, mors denegat sepulturam, ac fetor eius homines nunc ingredi uetaret. Tercia die, adhuc pluuia impediente, de domo eiicitur, utcunque terre infoditur. Econtra uxor eius erat corpore sanissima; ita garrula ut cuncta membra eius uiderentur esse lingua. Porro tanta libidine insaniebat quod uix aliquis de uicinis eius luxuriam euadebat. Substantiolam quam habuit cum fornicatoribus consumpsit, natos mendicatum ire permisit. Postquam hoc Deus noluit diutius pati, repentina morte defungitur; sed tanta serenitas celi mundo infunditur, ut ipse er ei ad sepulturam famulari uideretur. Ambobus ita defunctis, filia admodum  paruula superfuit, cuius mentem talis cogitatio incidit, utrum patris an matris  uitam imitari possit. Cumque patris infortunium, matris uero fortunam mente reuolueret, placuit ut in matris uestigia uiuendi pedem poneret. Hec meditans obdormiuit, et ecce quidam igneo aspectu astitit, quid meditetur inquirit. Illa eius aspectu perterrita, omnium que cogitauit oblita, dixit sibi nulla inesse meditamina. At ille per manum arripiens eam: »ueni, inquit, et utrosque, patrem scilicet et matrem, uide, et cuius tunc placet magis uestigia sequere.« Duxitque eam in campum floridum, omni amenitate conspicuum, mira suauitate odoriferum, preclara luce splendidum, in quo multa  milia erant letantium, inter quos cernit patrem suum omni decore circumdatum. Qui ei etiam occurrens, filiam uocat, dulciter salutat, amplexatur, osculatur. Illa gaudio repleta rogat ut ei secum ibi manere liceat. Qui hoc tunc fieri posse negat, si autem eum imitari uelit, post illuc ueniat. Porro ductor manum eius tenuit, et eam ad uidendam matrem perduxit. Que ad leuam prospexit uallem profundissimam omni horrore plenissimam, in qua erat fornax succensa, emittens tetri ac putridi fumi uolumina. In hac erat mater eius usque ad collum dimersa, et ignei serpentes eam circumplexi suxerunt eius precordia. Tetri spiritus superastabant, et eam cum furcis ferreis in flamme uorticem trudebant. Que suspiciens filiam cognouit et magno eiulatu  uociferauit: »Filia, filia dulcissima, nunc miseram matrem tuam adiuua. Recordare doloris quem habui quando te genui. Memento quali te cura nutriui. Numquam tibi malum exhibui. Pro ludo duxi fornicationes et adulteria. Nunc pro his inuenerunt me tormenta ineffabilia. Ne despicias lacrimas matris tue misere, sed extende manum et educ me de lacu miserie.« Illa autem, clamore illius permota, in fletum est soluta. Que mox a ductore relinquitur et in lecto ubi prius inuenitur. Quia uero matri subuenire non potuit, tam religiose uixit quod non est dubium quin post obitum ad patrem suum uenerit.

Scio, karissimi, quod uos prolixus sermo grauat, et timeo ne uobis fastidium ingerat; sed non debetis  moleste ferre uerba de patria et superna angelorum curia, quia si scurra in foro uenias [f. nenias] concinnis uerbis funderet, aliquis uestrum forsitan intenta aure auscultaret  quod anime perditio esset. Multo magis oportet uos sollicita mente uerba uite percipere per que potestis ad gaudia angelorum pertingere.


Ad coniugatos.

uiri uxores cum omni dulcedinis affectu diligant, fidem eis per omnia custodiant, sacris noctibus et noctibus ieiuniorum, et eo tempore quo femine naturalem infirmitatem patiuntur ab eis abstineant. Filios suos in disciplina et timore Domini nutriant, ab omni malo, maxime ab inpudicicia corrigant, ne  sicut Hely et filii eius in iudicium corruant .

Mulieres uiros suos similiter intime diligant, timeant, fidem sincero corde custodiant, ad omne bonum, ut duo oculi, inuicem sibi consentiant. Filii parentibus in omnibus obediant, quia in hoc maxime uitam suam prolungant. Serui et mercennarii dominis suis seruiant fideliter, nullam fraudem eis faciant. Domini seruis uictum et uestitum, mercernariis promissam mercedem tribuant, ne post hoc sempiterna premia a iusto Domino amittant.

Que nunc dicturus sum debetis omnes seruare, si uultis cum Christo regnare. Cum mane surgitis, debetis uos in primis signo sancte crucis signare,  animam et corpus uestrum Dei gratie commendare, et antequam aliud agatis, ad ecclesiam festinare, elemosinam uobiscum portare aut mancipium uestrum facere portare; pauperi uobis occurrenti, aut uos expectanti propriis manibus hylariter dare; diues nummum, mediocris obolum, alius panem, alius ueterem uestem, et quodcunque illud est unde pauper letificatur. Hoc uobis remuneratur qui dicet in iudicio: Quod pauperibus fecistis, mihi fecistis . Deinde, cum in ecclesiam ueneritis, in primis Deo gratias pro omnibus beneficiis suis referre debetis: quod uos creauit, baptismo regenerauit, sanguine Filii sui a morte liberauit, ad gaudia angelorum uocauit. Post hec peccata uestra confitentes terre procumbere, lacrimas et preces pro uobis et  pro omni populo Christiano, et pro omnibus fidelibus defunctis effundere, Deum rogare ut toto corde a malo declinare et bonum possitis amare, et in Christiana religione uitam consummare; deinde omnium sanctorum suffragia deprecari quatenus ab hostibus anime et corporis mereamini liberari. Ut enim hostes corporis cupiunt uobis uitam adimere, bona  uestra diripere, sic hostes satagunt anime animas uestras trucidare, opera uestra recompensare. Seuus hostis est superbia, que homines a Deo et ab angelis separat, demonibus associat, ab altis celorum retrahit, in ima inferni demergit. Crudelis hostis est luxuria, que corpora in baptismate sanctificata polluit et sulphureo igni inuoluit. Magnus hostis ira que mentem lacerat, odium uel  discordia que corrodens concordiam dissipat. Si ab his hostibus tuti fueritis, tunc hostibus corporis in omnibus preualeatis. Si seruicium Dei in ecclesia agitur, debetis cum reuerentia ibi astare usque dum perficiatur; deinde accepta benedictione, corporis necessaria prouidere. Cum uero ad mensam uentum fuerit, non debetis, ut pagani qui ignorant Deum, aut ut bruta animalia, ad prandium accedere, sed Pater noster prius dicere, aut per aliquod sanctum uerbum cibum uestrum benedicere; deinde de singulis uobis appositis elemosinam incidere, pauperibus mox distribuere, quia in nullo melius quam in pauperibus potestis peccata uestra redimere, et eternas diuicias acquirere. Sicut enim aqua  extinguit ignem, ita elemosina extinguit peccatum. Tunc minuet uobis Deus Pater culpam et auget substantiam. Cum itis dormitum, debetis uos omnes signare, uos et omnia uestra Deo commendare, a subitanea et inprouisa morte liberari et ut in bonis actibus inueniamini deprecari.

Quadragesimam, Quatuor Tempora et omnes uigillas, nisi festum interueniat, debetis bene ieiunare; quod in cibo et potu uobis superfuerit, egenis erogare; Dominicas et sollemnitates sanctorum a seruili opere bene seruare, ecclesias frequentare, sanctis lectionibus atque iustorum relationibus uacare; bonum discere et docere, malum non facere et prohibere, pauperes et peregrinos in hospicium recipere, nudis et egenis necessaria impendere, infirmos  cum rebus uestris uisitare, consolando alleuare, homicidium nec facto nec consilio perpetrare, quia qui hominem ad imaginem Dei creatum occiderit, cum diabolo, qui homicida erat ab initio  particeps erit. Fornicationes et omnes corporis pollutiones, et maxime adulteria, debetis fugiendo execrare, scientes uos per hec maxime a Deo alienari . Fornicatores enim et adulteros iudicabit Deus. Corpora namque uestra sunt Spiritus sancti templa, in baptismate dedicata. Qui ergo templum Dei uiolat, hunc Deus disperdens damnat . Quale nefas sit stuprum per aues etiam demonstratur.

Aquila pullos suos contra radium solis ungue suspendit; qui irreuerberato uisu iubar solis intendit,  huic curam pastus ut proprio partui impendit; qui uero uisum a sole deflectit, hunc de adulterio alterio [alterius?] aquile conceptum deprehendit, pastum ei subtrahit, de nido ut alienum eiicit. Ita Christus pastum sui corporis illi non impendit, de nido paradysi repellit, qui inmundicia luxurie sordescit. Non debetis periurare, nec falsum testimonium dicere. Qui enim periurat, Deum abnegat, et hunc Christus in iudicio coram Patre et angelis negans damnat . Qui autem falsum profert testimonium, incidet illud testimonium: Perdet Deus omnes qui locuntur mendacium . Non debetis predari, nec furari, quia neque fures, neque rapaces regnum Dei possidebunt . A uoracitate et nimia potatione debetis quam maxime  abstinere, quia ebriosi non possunt regnum Dei possidere . Non debetis maledicere, quia maledici  ab illa benedictione: uenite, benedicti , excluduntur, et illa maledictione: Discedite a me, maledicti  multabuntur.

Cum excommunicatis non debetis communicare, scilicet non salutare, non cum eis orare, nec manducare, oscula deuitare. Nam qui excommunicato communicat  ut excommunicatum Ecclesia reprobat. Qui autem uel armis, uel pecunia, uel consilio eis fert auxilium, habendus est ut patrator scelerum. Sicut enim membro a corpore preciso non ualent unguenta et uniuersa medicamina, ita excommunicato ab Ecclesia non prosunt cuncta Ecclesie sacramenta aut oramina. Nam quidam prediues, dum excommunicatus moreretur, post nouem annos uxor eius moriens filios petit ut iuxta uirum suum  sepeliretur. A quibus, dum ad [del. ad] sepulchrum aperitur, corpus patris crudum et integrum inuenitur; insuper sarcophagum plenum bullienti aqua feruebat, de qua putridus fetor surgebat. Quorum mens dum inde confusa turbatur, a clero excommunicatus indicatur. Ante nouem annos namque sedicionem in quadam ciuitate fecit, et ob hoc a sacerdote  eiusdem loci sententiam excommunicationis excepit. Quem filii mesti adierunt, patrem suum absolui petierunt. Mira res! Ubi a sacerdote longe in alio loco absoluitur, corpus defuncti in cinerem resoluitur. Igitur, karissimi, cuncta que dixi deuitanda declinate, omnia uero que dixi facienda facere curate, ut, cum uenerit Christus cunctis reddere premia laborum, uideatis in Syon  Deum deorum , ubi sunt que oculus non uidit , cetera.



DOMINICA IN QUINQUAGESIMA.


 Quam magna multitudo dulcedinis tue, Domine, quam abscondisti timentibus te!  uere, Karissimi, magna et ingens est multitudo diuine dulcedinis, quam perfruendo iusti affluunt omnibus deliciis. Hec dulcedo nunc quidem Deum timentibus absconditur, tunc autem sperantibus in eum aperitur, cum in gaudio Domini oculo ad oculum Regem glorie in decore suo uidebunt , et ipsi glorificati ut sol fulgebunt . Tunc, inquam, perfruentur illa dulcedine in quam nunc angeli insaciabiliter desiderant prospicere , cum de bonis Domini saciantur que nunc nullius hominis oculos uidere, nec auris audire, nec alicuius sapientis cor potest cogitare que Deum diligentibus  preparatur . Ad hanc gloriam perueniendam scala nobis hodie aperitur, per quam hodie a fidelibus celi culmen attingitur. Hec autem scala est karitas, per quam ad celi fastigia tendit Ecclesie humilitas. Huius scale uero latera sunt gemine dilectionis [leg. dilectiones], Dei scilicet et proximi dilectio. Porro gradus qui his lateribus inseruntur sunt diuerse uirtutes per quas karitatis precepta complebuntur; per quas qui rite scandit,  faciem Domini qui est caritas, in iubilo uidebit .

Quindecim autem gradus texuntur, quia per quindecim gradus caritatis celestia petuntur. Unde et in templo Domini ad sanctuarium quindecim gradibus ascendebatur, quia scandens in hac scala ad celestis templi sanctuarium Christum subleuatur. Psalmi quoque quindecim gradus inscribuntur quibus hee uirtutes instruuntur per quas ethera a beatis scanduntur. Quindecim autem sunt ter quinque, quia per fidem sancte Trinitatis oportet nos quinque sensibus nostris opera caritatis implere.

Primus itaque gradus huius scale est pacientia, in qua animas possideri docet eterna Dei sapientia.  In hoc gradu scandentes gressum firmamus, si iniurias et contumelias patienter pro Christi amore  toleramus, qui obprobria et flagella et ipsam mortem pro nobis patienter sustinuit, et se imitantibus premia permanentis glorie restituit.

Secundus gradus intexitur benignitas, per quam angelice societatis acquiritur dignitas. Huius gradui gressum imprimimus, si pro malis non mala, sed bona retribuimus, et proximis nostris necessaria  pro posse nostro benigne impendimus, quia et Christus suis crucifixoribus pro malo bonum, scilicet uitam eternam, pro sua passione reddidit, quam suis quoque imitatoribus tribuit.

Tercius gradus inseritur pietas, per quam supernorum ciuium adipiscitur dulcis sacietas [leg. societas]. In hoc gradu pia mens scandens transcendit, sed aliorum felicitate non emulatur. Inuidia enim diaboli mors introiuit in orbem terrarum : imitantur autem illum qui sunt ex parte eius.

Quartus gradus innectitur simplicitas, per quam celestis gaudii subitur multiplicitas. In hunc gradum pedem ponimus, si perperam, id est fraudulenter non agamus, scilicet si fidei seruitio nichil subtrahimus, et bona non populi fauore sed sola  Dei causa facimus.

Quintus gradus huic scale inditur humilitas, per quam adtingitur angelica sublimitas. In hoc gradu scandens mens solidatur, si de accepta scientia non inflatur , et Deum superbis resistere, humilibus autem dare gratiam recordatur .

Sextus gradus est mundi contemptus per quem superni regni acquiritur census. In hoc gradu exultat anima gloriosa, si non est ambiciosa, quia potentes potenter pacientur tormenta . Si autem Domino placuerit dicere: Amice, ascende superius , non renuat subire leue Domini onus , ut possit prodesse uerbo et exemplo  fratribus.

Septimus gradus ponitur uoluntaria paupertas, pro qua glorie et diuiciarum in domo Domini accipitur ubertas . In hunc gradum figit homo uestigia, si non querit que sibi solummodo, sed que omnibus sunt utilia et ad laudem Christi pertinentia. Hic talis scandat letus, quia parauit in dulcedine sua pauperi Deus .

Octauus gradus est pax, que eterne lucis est fax. In hoc gradu mens roboratur, si nec uerbis nec factis ab aliquo irritatur, et si corpus et [del. et] anime in Dei seruitio subiugatur, et anima spiritui concordans Domino Deo iugiter famulatur. In hoc  gradu positi beati dicuntur, quoniam filii  Dei uocabuntur .

Nonus gradus scribitur bonitas, per quam intratur celestis uite iocunditas. In hunc homo scandit gradum, si non solum non facit, sed nec cogitat malum.

Decimus gradus est spirituale gaudium per quod pertingitur ad angelorum contubernium. In hunc gradum letetur homo se conscendisse, si non gaudet super iniquitate , si non gaudet super ruina inimici, nec de malis que eueniunt alii, congaudet autem ueritati , scilicet omnibus gestis ad honorem glorie Christi qui est ueritas et uite premium et plenum omnium gaudium.

 Undecimus gradus locatur sufferentia, per quam superne glorie adipiscitur eminentia. Hunc gradum scandere animus arripiet si omnia mundi aduersa pro Christo suffert. In hoc gradu constituti beati scribuntur si persecutionem pro iustitia paciuntur quomodo regnum Dei sortiuntur .

Duodecimus gradus dicitur fides, que homines efficit angelis conciues. Per hunc gradum homo gressum premit si cuncta de Deo et eterna uita pie dicta uel scripta fideliter credit, quia est impossibile sine fide placere Deo .

Tercius decimus gradus est [add. cui] annectitur spes que non confundit prestolantes res spirituales. In hunc gradum pedes sancta [f. add. anima] leuat, si omnia bona de futura uita sperat.

 Quartus decimus sequitur longanimitas, per quam impetratur angelorum equalitas. Hunc gradum quilibet scandens apprehendet si omnes promissiones Dei equaminiter sustinet, si onus Dei tamdiu baiolat quousque ipse ueniens iugum de collo eius excutiat, et eum a labore cessare et in requie recumbere faciat.

Quintus decimus gradus ultimus ponitur perseuerantia, per quam paradysiace amenitatis capiuntur prata uirentia. In hunc gradum mens alta petens se peruenisse congaudeat, si de Dei misericordia numquam desperandus  excidat. Qui enim perseuerauerit usque in finem, hic saluus erit . Qui per hos omnes gradus rite scandet, hunc  Deus karitas in cellaria eterne dulcedinis introducit.

Hanc [leg. hec] scala, karissimi, per timorem erigitur, per quem karitas ad summum deducta, ipsa in hereditatem, ut filius Domini, introducitur. Timor uero ut seruus foras eiicitur . Duo sunt timores, unus seruilis, alter filialis. Seruus quippe peccans timet dominum ne damnetur;  filius timet patrem ne exheredetur. Per serui lem timorem declinemus peccata, ne penas horrendi supplicii incidamus: per filialem defleamus transacta, ne gratia Patris nostri et eternis gaudiis careamus. Per hos timores et spem caritate adepta, Deum et uitam eternam diligamus, et per caritatem omnia bona agamus, ut sanctuarium Dei hereditate possideamus  . Karitas omnes uirtutes precellit; immo cuncte uirtutes ab ea ut rami de arbore prodeunt, cuncteque in eam, ut semite in uiam, tendunt. Hec est regia uia que sola homines ducit de exilio huius miserie in ciuitatem celestis patrie. Si quis sine caritate bona patrat, in uanum laborat. Et si omnes uirtutes absque karitate possideat, ita est quasi qui puluerem inuentum [in uentum?] portat. Dicit enim Scriptura: Si quis omnes linguas et hominum et angelorum et omnia bona omnibus dicat, karitatem autem non habeat, similis erit eri aut cymbalo quod dulciter sonat . Deinde dicit: Si quis prophetia sit preditus et noticia omnium mysteriorum insignitus et scientia  omnium rerum peritus, et tali fide subnixus ut montes de loco ad locum transferre ualeat, karitate autem careat, coram Deo pro nichili existat . Iterum dicit: Si quis omnes facultates suas in cibes pauperum distribuat et se ipsum ad martyrium ignis tradat, si karitas in eo non sit, nichil ei prosit . Hec in duo, in dilectionem scilicet Dei et proximi diuiditur, ut in Euangelio dicitur. In his duobus preceptis uniuersa lex pendet et prophete . Hee sunt gemine ale quibus sancti ad celestia subleuantur, sicut propheta testatur. Sument, inquit, sancti pennas ut aquile et uolabunt . Sicut ergo auis sine duabus alis se non ualet in era subleuare, ita nullus potest sine duobus  mandatis ad celestia transuolare. Ideo  et in duabus tabulis erant scripta decem legis precepta. In una namque erant tria ad dilectionem Dei pertinentia, quem iubemur diligere toto corde, tota mente, tota anima . Erant enim hec: Deus unus est: Non facies sculptile  et hoc ad Patrem. Deinde: Non assumes nomen Dei tui in uanum. Idem Non periurabis , et hoc ad Filium. Exin Sanctifica diem Sabbati , quod nunc Dominica die facimus nos Christiani, et hoc pertinet ad Spiritum sanctum in quo eternam  requiem habebimus quando uacabimus, et Deum, sicuti est, facie ad faciem uidebimus . Porro in altera uII continebantur per que dilectio proximi completur, quem ut nosmetipsos diligere  precipimur .

Tria et IIII fiunt uII. Anima habet tria, scilicet memoriam, intelligentiam, uoluntatem. Corpus autem constat ex IIII elementis. Quali ergo amore anima corpori iungitur, tali dilectione iustum est ut proximis coniungamur. Sic autem scriptum est: Honora patrem tuum et matrem. Non occides. Non mechaberis. Non furtum facies. Non falsum testimonium dices. Non concupisces rem proximi tui, non uxorem, nec omnia que illius sunt . Hec, karissimi, nullusuestrum uultpati, ideo nulli faciat, et sic se legem Christi, qui est karitas, implere sciat.

Hec arbori comparatur que secus decursus aquarum transplantatur, cuius non defluet folium, nec aliquando desinet facere fructum . Radix  arboris que deorsum in terra fixa  firmatur est dilectio proximi que per amicos et inimicos dilatatur. Porro qui in altum crescens erigitur dilectio Dei intelligitur. Rami qui undique inde prodeunt sunt diuerse uirtutes que de karitate procedunt. Folia quibus arbor decoratur est bona uoluntas qua fidelium plebs perornatur. Hoc folium non defluet, quia pro bona uoluntate quisque mercedem a Deo percipiet. Huius arboris poma sunt opera bona. Semen in fructu de quo alia arbor nascitur, est predicatio, per quam auditor pascitur et arbori karitatis fructificandus ramus inseritur. Hec arbor numquam ferre fructum desinet, quia karitas numquam a  bono opere languet. Hec super riuos aquarum plantatur, quia per fluenta Scripturarum instruimur qualiter karitas impleatur. Igitur per solam karitatem omnia mandata Dei complentur et nichil est quod sine hac agitur.

Scire autem, karissimi, debetis qualiter dilectionem perficiatis. Non enim est hoc solum dilectio homines salutare et eis osculum uel bonum diem dare. Dilectio proximi perficitur duobus modis, uno ut nemini faciatis quod ab alio pati rennuatis ; secundo ut quecumque uultis ut uobis homines faciant, hec unusquisque uestrum aliis impendat . Nullus uestrum uult pati furtum et adulterium, uel aliquod damnum, nulli faciat. Ab aliis uultis uobis impendi  necessaria, facite  eis, si potestis, similia. Si quis substantiam mundi habuerit et fratrem suum in Christo necessitatem pati uiderit, et uiscera sua ab eo clauserit, quomodo karitas Dei in hoc manet?  Hic est ut ficus que non fructum, sed tantum folia habuit, et ideo maledicta a Domino mox aruit .

Hec quia terram occupat infructuosa, securis ire Dei ad radicem eius est posita, ut arbor non faciens bonum fructum excidatur et in ignem mittatur . Hec itaque dilectio, karissimi, ut proximis uestris egentibus necessaria prebeatis, esurientibus cibum, sicientibus potum, nudis uestimentum, uagis hospicium, infirmis, captiuis, uiduis,  pupillis uisitationis solatium exhibeatis, ipsis etiam inimicis uestre religionis, Iudeis et paganis, si a uobis exposcant, necessaria pro Deo impendatis. Quod enim Iude pro Christo tribuitis, ab ipso mercedem loco Petri accipietis. Ad hec precepta nos instruenda creauit Deus in nobis diuersa membra, et ea que sunt carentia honore magis sunt necessaria. Et si quid unum membrum patitur, omnia membra compatiuntur . Si enim spina pedi infigitur, protinus dorsum ad euellendum curuatur, oculi curiose prospiciunt, manus festinant ut eruant. Nos omnes Christiani unum corpus sumus, cuius caput est Christus , oculi sunt doctores, iter ad lucem eterne uite monstrantes, aures uerbo uite obedientes, nares inter bonum et malum  discernentes, os bona docentes, manus ecclesias, uiduas, pupillos defendentes, pedes pauperes pascentes. Igitur cum simus membra Christi et Ecclesie, debemus alterutrum, ut membris nostris necessaria, prout possumus, impendere et malis eorum condolere. Tali modo dilectio proximi comprobatur, que malum non operatur .

Dilectio autem Dei est ut Deum habeamus carius quam omnem gloriam et diuicias mundi huius. Deum namque amare est mandata eius seruare. Tunc Dominum super omnia diligimus, si minis uel blandiciis impulsi contra Dei precepta agere, dignitates, gloriam, omnem demum substantiam amittimus,  ipsum etiam corpus ad diuersa supplicia mortis prius tradimus quam a preceptis Domini recedamus. Hoc enim martyres fecerunt, ideo ad Deum, qui est karitas, triumphantes peruenerunt. Ipsi quoque, homines similes nobis , passibiles fuerunt; sed eos nec tribulatio, nec angustia, nec persecutio, nec fames, nec periculum, nec nuditas, nec gladius, neque mors, neque uita, neque principatus, neque potestates, neque instantia, neque futura, neque fortitudo, neque altitudo, neque profundum, neque ulla creatura a karitate Dei separare potuerunt . Ideo magna dulcedine Dei nunc perfrui meruerunt. Ad hanc magnam multitudinem Dei dulcedinis peruenitur per karitatem que est plenitudo legis . Narrat etiam Euangelium  quia cum Dominus Hiericho appropinquaret, cecus quidam secus uiam mendicans sedebat, qui a Domino non pecuniam, sed lumen petebat et protinus impetrabat . Hiericho luna dicitur et nostre mortalitatis defectus intelligitur. Huic Dominus appropinquauit, cum carnem nostre mortalitatis assumpsit. Cecus hic totum genus humanum figurat, quod lucem eterne uite ignorabat. Quod pius Dominus, qui est lux uera , fidei et scientie lumine illuminauit, et in admirabile lumen suum de tenebris uocauit .

Karissimi, IIII feria debetis frequentius ad ecclesiam conuenire, confessionem de peccatis uestris  presbiteris facere, penitentiam ab eis toto corde suscipere, cineres capitibus uestris imponere, et ad hoc reminisci cinerem et puluerem esse. Dein XL dies ieiunando, uigilando, orando, a carnalibus desideriis abstinendo, bonis operibus insistendo corpus uestrum pro Christo mortificare et uos uiuam hostiam Deo immolare. Si ita carnem uestram uiciis et concupiscentiis crucifigitis , in futura resurrectione cum Christo regnabitis: si enim compatimur, et conregnabimus .

Quidam prediues homo, multis criminibus inuolutus, seculo renunciauit, monasterium, monachus factus, intrauit. In quo honores sibi oblatos refugit, obprobria et queque aduersa pro Christo libenter pertulit, orationi frequenter cum lacrymis incubuit.  Quadam nocte, cum prostratus in oratione iacuit, lux immensa super eum celitus emicuit, insuper uox sonuit, peccatum eius dimissum retulit. O ingens clementia nostri Conditoris, qui non clam, sed tacite huic peccata relaxauit, sed per lucem coruscando et per uocem sonando eum consolans, nos ad penitentiam prouocauit! Omnes igitur, dum possimus, ad penitentiam toto corde curramus, et faciem Domini, dum licet, in confessione preueniamus , ut eum quandoque in illa magna dulcedine leti uideamus, quam oculus non uidit , et cetera.



IN CAPITE IEIUNII.


 Querite Dominum, dum inueniri potest, inuocate eum, dum prope est . Karissimi, Deus in hac uita querendus est, in hac uita inuocandus. Qui in hac uita querunt eum fide et operatione, post hanc uitam inuenient eum in leticia et exultatione. A nullo autem ibi inuenitur, a quo hic sancta conuersatione non queritur. Hic quippe est omnibus inuocantibus eum in ueritate. Ibi erit longe omnibus qui hic ambulant in uanitate. Qualiter autem sit querendus per prophetiam docet ipse Dominus:

Derelinquat impius uiam suam, id est malam uitam, et uir iniquus cogitationes suas, id est malas uoluntates, et reuertatur ad Dominum, per confessionem et penitentiam, et miserebitur eius, per indulgentiam, et ad Dominum nostrum per melioris uite inmutationem,  quoniam multus est ad ignoscendum , liberans a penis, dans uite eterne remunerationem. Mala incepta derelinquere et bona opera facere, est Dominum querere. In bono opere usque in finem perseuerare, est Deum, qui est uita eterna, inuenire. Qualiter autem sit inuocandus docet per eundem prophetam idem Dominus.

Frange, inquit, esurienti panem tuum. Egenos induc in domum tuam. Nudum operi . Dimitte in te peccanti. Et tunc inuocabis et Dominus exaudiet. Clamabis, et dicet, Ecce assum .  Omni tempore, dilectissimi, sed maxime istis diebus, querite Dominum bene uiuendo, et uiuet anima uestra . Inuocate eum, assidue orando, et dabit uobis eterna gaudia.

Clamat Scriptura, excitans nos ad bona futura, Memento unde excideris et age penitentiam . In paradyso in omnibus deliciis fuimus; sed, heu! astucia diaboli inde in hunc lacum miserie excidimus. Mox tristis sententia nos perculit, que omnes, proh dolor! mortem subire et in puluerem reuerti compulit. Unde hodie penitentia afflicti, cinerem nostris capitibus imponimus, quia nos in puluerem mortis redigi gemimus. Et quia per gustum uetiti cibi mortem incidimus, ideo nunc ieiuniis  nos affligimus, quatenus abstinentia nobis aditum  ligni uite aperiat, que concupiscentia interdicte arboris clauserat. Miserum quippe humanum cor, multis miseriis infectum, in miseriis obstupuit, duruit, sensum doloris amisit. Idcirco misericors et miserator Dominus, pater misericordiarum, inisero condoluit, multis medicaminibus Scripture ei consuluit. E quibus hodie medicamento penitentie stupidum cor demulcet, sicque admonet:

Conuertimini ad me in toto corde uestro, in ieiunio et fletu et planctu, et conuertimini ad Dominum Deum uestrum, quia benignus et misericors est, paciens et  multum misericors, et prestabilis super malicia . Sed qualiter conuerti debeamus ipsum docentem audiamus: Sanctificate ieiunium . Qualiter? Non solum ab extraneis, sed etiam a propriis uxoribus debetis istis abstinere diebus; odio et inuidia carere; que uobis in cibo et potu superfuerint pauperibus distribuere; orationi iugiter insistere; illatam iniuriam non uindicare, sed potius pro inimicis orare; preceptis Dei in omnibus obedire, nulla praua actione eius monitis contraire. Porro qui ad lites et contentiones ieiunat, et post prandium ebrietati et luxui uacat, diabolus, ut puto, membrum ipsius simulat qui nullo corporali cibo uescitur, sed malicia et nequitia pascitur. Ut autem scribitur in Tobia; multum ualet ieiunium cum elemosina  , quia per ieiunium diabolum ab anima expellitur; per elemosinam uero anima a morte redimitur. Genus enim demoniorum in nullo potest exire nisi cum ieiunio et oratione . Et sicut aqua extinguit ignem, ita elemosina peccatum , et hec liberat a morte, et non patitur ire in tenebras. Ideo, karissimi, hos dies cum omni diligentia ieiunate, ut possitis diabolum uicia et concupiscentias persuadentem superare. Elemosinis peccata redimite, orationibus eterne uite premia acquirite. A sordibus peccatorum uestem baptismatis lacrimis lauate; in sanctis operibus mundi estote. Quiescite iam aliquando agere peruerse. Discite nunc bene facere, scilicet oppresso  subuenite, pupillo iuste in iudicio iudicate, uiduam et aduenam defendite, egenum et pauperem de manu tribulantis eripite  . Et tunc eritis Domino in populum, et ipse erit uobis in Dominum.

Quia enim homo de paradyso exiens in lacum mortis corruit, Filius Dei de aula celi egrediens pro eo exilium subiit, signis et miraculis nos de somno desidie excitauit, demum morte sua ad uitam reparauit. Unde scriptum est: Erunt oculi tui uidentes preceptorem tuum, et aures tue audientes uocem post tergum monentis . Preceptor noster Christus erat, qui nos precepta uite docuerat. Hunc preceptorem beati oculi apostolorum uiderunt et auribus suis uerba uite audierunt, que tunc mundo  predicationibus, nobis autem scriptis innotuerunt. Sed nos, pigri et inutiles serui, terga in faciem Domini nostri damus, cum precepta eius contemnendo calcamus. Ipse autem rebelles nos post tergum monet ut ad interitum properantes reuocet; reuerti nolentibus blanditur, uitam pollicetur, reuersos benigne amplectitur, ut filiis miseretur. Unde, karissimi, quia ipse Pater et Dominus noster est, et nos lutum, reuertamur ut serui ad Dominum clementissimum, reuertamur ut filii ad Patrem piissimum.

Cum de paradyso expulsi sumus, dictum est nobis: Puluis es et in puluerem reuerteris . Ut ergo redire possimus, penitentiam hodie in cinere et cilicio agimus. Puluis quippe sumus et cinis  et uermis, putredo filius hominis. Et quia repatriare contendimus, hostes, id est demones, iter salutis nobis obsidere nouimus; ideo arma spiritualia, quod est oratio, humiliatio, afflictio, sustollimus, ut contra spiritualia nequicia  pugnare et omnia tela ignea nequissimi hostis extinguere possimus . Cum enim hodie processionem cum crucibus facimus, quasi hostibus armati ad pugnam obuiam imus. Unde et per letaniam sanctos in adiutorium nostrum inuocamus, quatenus uiriliter decertare et in celesti aula triumphare ualeamus.

Quarta etate mundi edificauit Salomon Domino templum septem annis, quod destructum a Babyloniis, reedificatum est a Iesu sacerdote XL et uI  annis. Salomon est Christus, templum Ecclesia. Hoc templum uII annis a Salomone edificatur, quia Ecclesia uII donis Spiritus sancti a Christo informatur. A Babyloniis destruitur, quia a demonibus uariis uiciis subruitur; sed iterum ab Iesu XL et uI annis reedificatur, quia his XL et uI diebus Ecclesia in templum Dei cedificatur . Ab hodierna quippe die usque in Pascha XL et uI dies computantur. Templum quoque corporis Christi XL et uI annis edificatur, cui Ecclesia incorporatur. Maria quippe XII annorum extitit quando Christum genuit; Christus namque XXX annorum fuit et IIII dum morte solutus corruit. Qui anni simul iuncti XL et uI fiunt; totque dies a Capite ieiunii usque in Pascha existunt, qua die Christus templum corporis  sui restituit, quod prius impulsio Iudeorum soluit. Ideo IIII feria ieiunium inchoamus, quia Christus suum ieiunium IIII feria inchoasse predicamus; quem secunda feria baptizatum non ignoramus, cui per ieiunium incorporari desideramus, et Salomonem, qui IIII etate mundi templum in figura Ecclesie construxit, similamus, in qua nunc cedificari a Christo optamus. Ideo istis IIII diebus ieiunatur, quia Ecclesia a quatuor plagis mundi in edificium templi Dei congregatur. Deinde XL diebus ieiunatur, quia per IIIIor Euangelia et decem legis precepta hoc templum in Christo consummatur, quia non uenit soluere legem, sed implere . Ideo X litera, que prima est in nomine Christi,  decem significat, et decalogum legis insinuat, et formam crucis exprimit, in qua Christus pendens cuncta debita nostra pro nobis Deo Patri soluit. Ergo, dilectissimi, imitemur Christum ut filii karissimi. Sequamur eius uestigia ut uideamus eum in gloria. Et quia Scriptura dicit: Thesaurizat homo et ignorat cui congregabit ea , quia insipiens et stultus peribunt et relinquent alienis diuicias suas et sepulchra eorum, domus illorum in eternum , quia hereditabit homo uermes, bestias, serpentes, cuncta terrena despiciamus, celestia appetamus, ieiuniis, uigiliis, orationibus corpus nostrum nunc maceremus, ut in resurrectione futura cum Domino glorie perhenniter regnemus, ubi oculus non uidit nec auris audiuit , et cetera.



DOMINICA IN QUADRAGESIMA.


 Syon, fuge, que habitas apud filiam Babylonis . Syon, quod dicitur specula, est fidelium populus qui Regem glorie speculaturus est in celestibus. Babylon uero, quod confusio sonat, est hic mundus qui in confusione peccatorum est positus. Cuius filia est malorum uniuersitas, que nimis est misera, quia retribuetur ei sua iniquitas. Nos  igitur, karissimi, nos Syon sumus, qui apud filiam Babylonis habitamus. Nos Spiritus sanctus per prophetam hortatur ut de ea fugiamus ne cum ea penitus dispereamus. Cum Loth Sodomam subuertendam comperit, protinus de ea ad montem saluandus fugit. Qui postquam ab ea exiit, ciuitas cum omni populo igne et sulphure interiit . Si in ea permansisset, utique incendium  cum aliis perditioni  eum inuoluisset. Nemo dubitat quin iste mundus sit igne soluendus, omnisque populus corde et animo ei inherens ualida tempestate cum ea disperdendus. Christus namque rex celestis Hierosolimam cum omni exercitu angelorum et sanctorum est uenturus, et hanc Babyloniam funditus subuersurus, uniuersosque amatores eius in stagnum ignis et sulphuris missurus; sponsam uero suam, que apud Iudeos peregrinatur, eruiturus et in celeste palatium inducturus. Unde, delectissimi, sicut Loth de Sodoma ad montem fugit saluandus, ita nos, dum licet, per puram confessionem et per ueram penitentiam de hoc mundo ad montem Christum confugiamus, ut incendia eterni supplicii euadere et nuptiis Christi sponse interesse ualeamus.  Qui hoc donum a Deo habeant, mundum et cuncta que mundi sunt relinquant, se ipsos et omnia sua Deo offerant, ut pro his centuplum et uitam eternam recipiant . Qui uero hoc dono careant, saltem peccata et carnis illecebras deserant, per penitentiam ad Christum fugiant, ut perfectorum participes fiant. Si aliquod forum, karissimi, esset ubi centum aureos pro uno cupreo nummo dare audiretis, omnes cum summa festinantia curreretis, currere neglegentes miseros et insanos iudicaretis, uos retardantes maledictis impeteretis. Pro uilissimis et caducis rebus que  cottidie inuiti perdimus, que nobis aufert furum fraudolentia, raptorum uiolentia, uorax flamma interdum consumit, demum dira mors ab  eis nos uiolenter euellit, pro his, inquam inestimabiles nobis diuitie promittuntur, pro his incomparabilis gloria nobis dabitur, et tamen miseri grauati, imo cecati, illa neglegimus que semel adepta numquam amittere possemus. Ad hec adipiscenda hortatur currere nos sacra Scriptura. Currite, inquit, ut comprehendatis . Et Dominus in Euangelio : Currite dum lucem habetis, ne tenebre uos comprehendant . Per lucem  uita, per tenebras mors intelligitur. Dum igitur uiuimus et sani sumus, ad penitentiam et satisfactionem curramus, ne tenebris mortis preuenti, uelimus et nequeamus. Nemo apud se dicat: Adhuc iuuentute floreo, sanitate uigeo, ideo gaudiis mundi et carnis deliciis frui bene adhuc potero. Cum uero senex fuero, uel infirmari cepero, tunc satis emendare ualebo. Est enim Deus misericors et prestabilis super malicia , et sicut unum, ita multa mihi relaxat flagicia. Hanc cogitationem, karissimi, diabolus homini mittit, ut eum in consuetudinem peccandi perducat, et ita repentina morte preuentum secum ad tartara cruciandum pertrahat. Ideo dicit Scriptura: Fili, differre noli de die in diem conuerti ad Dominum, ne subito ira eius ueniens disperdat  te . Misericordia enim et ira ab illo, quia si homo tardat, mors non tardat. Et iterum: Memento creatoris tui in diebus iuuentutis tue, ante quam ueniat tempus afflictionis tue . Itaque, karissimi, tempore iuuentutis, cum sani simus et peccare possumus, peccata per penitentiam corrigamus, ne tempore afflictionis, scilicet senectutis uel infirmitatis, uelimus nec possimus. Unde dulcis et rectus Dominus, qui legem penitentie dat in uia delinquentibus, sic blanditur se derelinquintibus: Conuertimini ad me, inquit, filii reuertentes, et ego reuertar ad uos, et recipiam uos . Ecce, karissimi, suauis Dei clementia nos filios uocat et a se refugos et ad eterna supplicia properantes nos reuocat, ut nobis dulcis uite iocunda gaudia tribuat.  Igitur, dum licet et bene possumus, omnes faciem Domini in confessione preueniamus , quia sicut in baptismo originalia, ita per confessionem relaxantur crimina actualia. Ideo sicut nulla uerecundia nos retraxit a peccati perpetratione, ita nulla nos reuocet a reatus confessione. Nam confessio est Dei iudicium, per quod homo iustificatur. Duo namque sunt Dei iudicia, unum in hoc seculo, aliud in futuro. In futuro quidem iudicio iudex erit Deus, homo reus, accusator diabolus. Sententia super reos prolata a iudice est: Discedite a me, maledicti, in ignem eternum . In hoc autem iudicio, sacerdos Christi uicarius est iudex , homo qui reus est etiam accusator,  iudicis sententia est iniuncta penitentia. Qui igitur in isto iudicio iudicatur, in illo non damnatur. Unde dicitur: Si nos iudicaremus, non utique iudicaremur . Unde, karissimi, quicumque perit, de sua ipsius negligentia perit, cum propheta dicat: Erit fons patens Dauid in ablutionem peccatoris et menstruate . Fons Dauid est misericordia Dei omnipotentis. Omnis qui in hoc fonte abluitur a sordibus, in eternum saluabitur. Dauid  quippe rex et propheta adulterium cum fidelis militis sui uxore commisit et ipsum prauo consilio occidit; sed dum se in hoc fonte per penitentiam abluit, et dignitatem regiam retinuit, et prophetie gratiam non amisit. Petrus, qui periurio Dominum negauit , dum se in hoc fonte lacrimis lauit, apostolatus honore eum Dominus non priuauit.

Paulus, qui Ecclesiam crudeliter uexauit , dum se hoc fonte lauit, doctor Ecclesie esse meruit.

Cyprianus, qui magus extitit et multa atque horrenda crimina diu patrauit, dum se hoc fonte emundauit, episcopus effectus, nobilis doctor, gloriosa uita fulsit ac insigne martyrium duxit.

Theophilus, qui in scripto Deum abnegauit et in  dominium se diaboli mancipauit, hoc fonte lotus, ius diaboli euasit.

Maria Magdalena, que se multis sordibus commaculauit , postquam se hoc fonte lacrimis lauit, prima Christum resurgentem uidere meruit .

Maria Aegyptiaca, que uulgare scortum omni populo plurimis annis extitit, hoc fonte lota, post gloriosa signis claruit.

Thaïs, sceleribus famosa, omni spurcicie dedita, dum hoc fonte abluitur, et culparum ueniam et uite coronam consequitur. Et quid plura commemorem? Quotquot ab initio prolapsi ad penitentiam sunt reuersi, si in hoc fonte sunt loti, ueniam sunt consecuti. Hic omnibus patet. Omnes recipit, omnes a  sordibus emundat, et ipsum nullius inmundicia coinquinat. Unde dicitur quod etiam menstruis patet, quibus nulla inmundicia comparari ualet. Per hoc nobis innuitur quod nullum peccatum ab aliquo perpetratur quod non hoc fonte a penitente reuocatur. Hic fons, si esset obstrusus, totis uiribus niti deceret ut fieret nobis reclusus. Nunc cum pateat omnibus, cur miseri salutem  nostram neglegimus et sordes nostras hoc fonte diluere refugimus? Pius namque Dominus dicit: Nolo mortem peccatoris, sed ut conuertatur et uiuat. Et ut nullus ad eum conuerti moretur, per prophetam pollicetur: In quacumque hora peccator conuersus fuerit, omnia peccata eius obliuioni tradentur . Non dixit post septimanam, uel post mensem, uel post  annum, sed eadem hora cum ingemuerit ei remittuntur.

Unde legitur quod quidam sanctorum hanc gratiam a Deo habuisse [leg. habuerit] quod posset singulorum merita per uultus illorum discernere. Quadam itaque die, dum fratres ecclesiam frequentarent, uidit eos hylari uultu et splendida facie intrantes et angelos Dei letos eis commitantes. Unum uero turpi ac deformi et nebuloso uultu uidit, et demones horribili uisu ignem et fumum ex ore et naribus exhalantes iuxta eum ambulare et utrumque catena eum trahere, angelum autem Domini longe retro tristem sequi. Hoc ut senex conspexit, magno eiulatu fleuit. Peracto diuino officio iterum intuetur  eos gloriosa facie egredientes et angelos Dei cum eis hylariter incedentes, et eum quem tam miserabili uultu uiderat prius ingredientem, nimis perfulgida facie conspicit egredientem, atque angelum Dei amplexibus eius inherentem, diabolum uero longe cum catena sequentem. Hoc uiso senex exultauit, et cunctos conuocans, omnia que prius et que postea uiderit narrauit. Quem cum rogarent ut eis sua facta manifestaret, ait: »Hactenus in inmundicia uixi; sed hodie ingressus ecclesiam, lectionem de penitentia audiui et mox eadem mala numquam me perpetraturum Deo promisi.« Hoc audientes, cum gaudio gratias retulerunt, dicentes: Quoniam bonus, quoniam in seculum misericordia eius . Ecce, karissimi, ut iste meliorationem uite Deo  spopondit, protinus ab eo misericordiam inuenit. Facite ergo dignos fructus penitentie , ut ueniam consequamini diuine clementie. Qui in cogitatione deliquit et mulierem ad concupiscendum uidit, per confessionem hoc abolere festinet ut Deus animam suam, ut filiam archisynagogi in domo mortuam resuscitet . Qui uero uerbis est lapsus, et aliquod malum est consiliatus, per confessionem et orationem hoc diluat, ut eum Dominus a peccato mortifero, ceu uidue filium extra portam elatum, surgere precipiat  . Qui autem factis a Deo recesserat, ieiuniis et elemosinis hoc celerius redimat, ut eum Domini pietas, uelut Lazarum de monumento scelerum fetentem, erigat . Nullus uestrum ob multitudinem facinorum  desperet de Dei misericordia, cum audiat quod Niniuitis triduano ieiunio data sit uenia.

Niniue ciuitas erat magna, in latum habens iter diei, in longum iter dierum trium; in qua plus quam centum XXti milia hominum habitabant. Qui omnes tam impie uiuebant quod eos Dominus de ciuitate ut Sodomam subuertere disponebat. Prophetam tamen suum premisit qui eius inminens excidium prediceret, quatenus per penitentiam periculum euaderent. Propheta autem, metuens uerba sua uenire in derisum, cum eis conuersis sciret Dominum ciuitatem non subuersurum, nauim intrauit, declinans Dei imperium. Itaque Dominus mare uentis et procellis commouit et pene nauim fluctibus inuoluit. uiri, ut sibi naufragium inminere senserunt,  sortem miserunt, deprehensum prophetam in undas proiecerunt; moxque, cessante tempestate, tranquillitas et serenitas redierunt. Ionam autem magnus piscis deuorauit, in cuius uentre tres dies deambulauit. Post tercium diem iussu Domini contra Niniuen euomuit eum in aridam. Qui festinus ciuitatem ingreditur, uoce magna clamans quia post tres dies Niniue subruitur. Igitur rex et uniuersus populus terrore conuertitur, cinere prosternitur, cilicio induitur, ieiuniis et uigiliis triduo affligitur. Quorum ut Dominus penitentie uidit laborem, mutauit sententie rigorem . En, karissimi, ob triduanum ieiunium innumerabilis populus euasit Dei iudicium. Per hoc Christianus populus  edocetur, si unus homo tot criminibus quod ipsi omnes inuolueretur, si toto corde ad Deum conuerteretur, triduana penitentia ueniam consequeretur, quia regnum celorum uim patitur et uiolenti diripiunt illud . Rei etenim per penitentiam dexteram Dei uindicem suspendunt et quodammodo regnum celorum sibi indebitum uiolenter per confessionem diripiunt. Ideo isti dies sunt ad hoc constituti ut nos orationibus purgemus et Creatori nostro pro peccatis nostris satisfacere ieiuniis curemus, quia per hec duo hostes sternuntur, uicia uincuntur, demones expelluntur. Amalech namque, quem populus  armis superare non ualuit, hunc Moyses precibus strauit . Cum apostoli a quodam homine non possent demonem  eiicere, Dominus, eum eiiciens, cepit eis dicere: Quia hoc genus in nullo eiicitur nisi ieiunio et oratione . Ad ieiunium nos informandos Dominus XI dies ieiunauit et diabolum se temptantem Scripturis superauit, nosque ab eius temptatione liberauit. Post hoc angeli accesserunt et ei ut Deo ministrauerunt .

Moyses, cum populum Dei de Aegypto eduxisset, et iuxta montem Synam castra posuisset, mons Syna usque ad celum ardebat, atque de medio ignis Deus mandata legis, cunctis audientibus, precipiebat. Moyses uero montem ascendit, XI dies ieiunans ibi cum Domino perstitit. Legem in tabulis scriptam a Deo accepit, descendens de monte populum ydolum fecisse et adorasse repperit, zeloque  Domini succensus, tabulas proiiciens fregit, de populo ad XX milia trucidare precepit. Denuo montem conscendit, XL dies ab esu abstinuit, legem recipere et populo ueniam impetrare meruit. Insuper facies eius tanta gloria resplenduit quod populus pre claritate eum inspicere non potuit .

Iezabel, regina, prophetas Dei occidit et Heliam ad interficiendum quesiuit. Ille in desertum fugit, cibum ab angelo accepit, XL dies absque edulio mansit , et post hoc in curru igneo Dominus eum in celum transtulit .

Daniel, cum XX dies abstinuit, uisiones et colloquia angelorum meruit; et in lacum leonum missus, leones uicit, cibum insuper a propheta iussu angeli  accepit . Iohannes Baptista, dum abstinentie studuit, ipsum mundi Saluatorem baptizare meruit . Sed isti et alii quam plures sancti pro uita eterna ieiunauerunt, et post ieiunium omnes glorificati sunt. Quanto magis nos ieiunare pro peccatis nostris debemus, ut atrocia eterne mortis supplicia euadamus, tunc autem erit Deo nostro acceptabile ieiunium si ab escis abstinentes, a uiciis quoque et peccatis studeamus ieiunare, et que in cibo et potu nobis superfuerint, pauperibus hylariter erogare. Nam qui a cibis et non a peccatis ieiunat, diabolum simulat, qui cum iugiter ab esu corporali abstineat, numquam mala perpetrare cessat. Dicit Apostolus sicut hodie audiuimus  : Ecce nunc tempus acceptabile, ecce nunc dies salutis. Nemini dantes ullam offensionem sed in omnibus exhibeamus nos Dei ministros, in multa pacientia, in uigiliis, in ieiuniis multis et in caritate non ficta . Qui nunc tempus acceptabile neglegit et dies salutis nunc perdit huic post mortem ad penitentiam tempus acceptabile non erit, nec dies salutis, sed damnationis habebit.

Karissimi, ista XL est Christianorum carrina. Nam multa in anno committimus que pertinent ad carrinam, et ideo Ecclesia statuit ut pro his ieiunemus hanc XLmam. Est etiam decima uite nostre. Sicut enim de aliis rebus, ita etiam decimam debemus dare de diebus. Annus namque CCCtis LXta  diebus constat, et cum nos de ista XLma, exceptis Dominicis diebus, XXXuI diebus ieiunemus, quasi de diebus [decimam] persoluimus. Lex quoque decem preceptis completur, et annus IIIIor temporibus, scilicet uere, estate, autumno, et hieme uoluitur, et homo IIII elementis, id est igne, ere, aqua, terra perficitur. Qui ergo IIII nostri corporis qualitatibus in IIIIor anni temporibus contra Dei decem precepta fecimus, iustum est ut his quater denis diebus Deo nostro satisfaciamus. Hoc autem ideo circa passionem Domini agimus, quia si compatimur, et conregnabimus. Scire autem uolo uos, dilectissimi, unde dies XL sint instituti.

Cum Deus populum suum de iugo Pharao  eripuit, XL annos eum per desertum duxit, panem  celi eis pluit, qui omne delectamentum habuit. Aquam de petra produxit que saporem mellis et olei prebuit, uestimenta illorum non sunt uetustate attrita, nec maculata sordibus, et non erat in tribubus eorum infirmus .

In nocte precessit eos angelus Domini in columna ignis et reppulit ab eis horrorem noctis. In die uero protexit eos in nube ab estu caloris . Qui post XL duas mansiones intrauerunt in terram repromissionis. Si XL annis diem pro anno decimabis, XL dies computabis. Hii sunt isti XL dies quos obseruat populus Christianus, quem de oppressione diaboli redemit Dominus, quem per custodiam X preceptorum et IIII Euangeliorum id est corpore suo pascit. Sanguinem de latere suo ut  aquam de petra produxit. Que petra bis uirga percussa est, scilicet caro Christi duobus lignis crucis affixa . Qui potus dat saporem mellis et olei, quia oleo misericordie uulnera peccatorum nostrorum sanat et melle eterne dulcedinis nos saciat, et si uestimenta que in baptismo suscepimus uiciis non atteruntur, nec peccatis polluuntur, tunc precedet nos igne Spiritus sancti in nocte huius tenebrose uite, in die uero iudicii proteget nos nube sue humanitatis ab eterni incendii ardore. Ab hodierna die usque in sanctum Pascha XL et duo dies computantur. Quos si sobrie, iuste et pie uiuendo obseruamus, Pascha Domini letantes cum populo Dei celebrabimus, et sicut ipsi per XL duas mansiones  intrauerunt terram repromissionis, ita nos intrabimus gaudium eterne exultationis. Igitur confessione et oratione debemus nos a peccatis emundare, lacrimis et ieiuniis Deo satisfacere, elemosinis ea redimere, sicut dicit Dominus. Hoc est ieiunium quod elegi. Frange esurienti panem tuum et egenos uagosque induc in domum tuam.

Legitur quod in terra repromissionis tres ciuitates erant constitute, ad quas debuerunt confugere quos ignoranter contingeret hominem occidere, in quibus propinquis occisi non licebat insequentibus eos nocere . Iste tres ciuitates, karissimi, sunt confessio, elemosine, oratio. Unde et tercia ciuitas Helyopolis, id est ciuitas Solis uocatur, quia qui assidue orat cum Deo loquitur. Quia igitur  scienter et ignoranter multis modis nosmetipsos occidimus, et proximos nostros per praua exempla neci dedimus, ad has ciuitates toto annisu confugiamus, et debitas penas euadamus.

Sicut cras lecturi sumus, Dominus in maiestate sua cum omnibus angelis ueniet et omnes gentes  ante se colliget, iustos a dextris statuet, impios a sinistris ut hedos ponet. Tunc dicet his qui a dextris erunt: uenite, benedicti Patris mei, percipite regnum quod uobis paratum est ab origine mundi. Esuriui, et dedistis mihi manducare, sitiui et dedistis mihi bibere, nudus eram et operuistis me, hospes et suscepistis me, infirmus et in carcere et uisitastis me. Tunc dicet et sinistris: Discedite a me, maledicti, in ignem eternum qui paratus est diabolo et angelis eius. Esuriui et non dedistis mihi manducare, sitiui et non dedistis mihi  bibere, nudus eram et non operuistis me, hospes eram et non suscepistis me, infirmus et in carcere, et non uisitastis me. Et ibunt hii in supplicium eternum, iusti autem in uitam eternam . Igitur, karissimi, dum iudex expectat,  nullus uestrum salutem suam neglegat. Omnes isto tempore ad penitentiam curramus, ne cum sinistris tunc supplicium incidamus, sed cum dextris gaudium Domini intrare mereamur et in laude eius sine fine gloriemur, quam oculus non uidit , et cetera.



DOMINICA II IN QUADRAGESIMA.


 Esto consentiens aduersario tuo cito, dum es cum illo in uia . uita ista, karissimi, qua uiuimus est quedam uia qua ad patriam tendimus. Quot enim dies hic ducimus, quasi tot dietas currimus. In  uia hac noster aduersarius est sermo diuinus. Cum enim iram uel odium perficere exardescimus, dicit nobis: Non occides . Cum carnis inmundiciam explere concupiscimus, dicit: Non mechaberis . Cum alienis rebus inhiamus, dicit: Non furaberis . Cum proximis nostris mala molimur, dicit: Non falsum testimonium dices . Ergo quia in omnibus desideriis nostris nobis aduersatur, quasi aduersarius in uia nos comitatur. Huic aduersario consentiamus cito, ne forte accusando tradant  nos iudici Christo, iudex uero ministro, id est diabolo, qui mittat nos in carcerem, id est in infernum, quia inde non exibimus donec nouissimum quadrantem reddamus ,  id est pro minimo peccato penas recipiamus. Ex IIII namque qualitatibus subsistimus, et ideo IIII quadrantes Deo persoluere debemus. Ex igne enim karitatis feruorem, ex ere ingenii perspicacitatem, ex aqua baptismi et lacrimarum abolitionem, ex terra debite seruitutis debite [del. debite] deuotionem, sed hic quadrans nouissimus peruertit ceteros sensus per carnales impetus et pertrahit eos ad illicitos actus. Et de igne quidem furorem, de ere elationem, de aqua libidinis fluxum, terra de se reddit mundanorum desideriorum appetitum. Hunc quadrantem cogimur in carcere persoluere, dum terrena opera in eternis penis compellimur luere.

Unde, karissimi, decet uos frequenter istis diebus ad ecclesiam conuenire, monita salutaria intenta  aure audire, pro uobis et pro omni populo orare, fabulas et inania colloquia  ubique, sed maxime in ecclesia declinare, quia de omni uerbo ocioso quod locuti fuerint homines reddent Deo  rationem in die iudicii . Multi enim frequentant ecclesias, quod cum gemitu cogor dicere, quibus multo melius esset domi residere.

Predicante Domino, turbe ad eum diuersa mente confluxere. Quidam ob celestis uite doctrinam, que dulcis de ore ipsius manabat; quidam ob medelam, quia omnem languorem curabat; quidam ob inopiam, quia facile u panibus u milia hominum saciabat; quidam ob signorum magnitudinem, quia cecis uisum, surdis auditum, claudis gressum, mortuis uitam dabat; quidam ob inuidiam, ut uerba eius irriderent et opera eius ad malum peruerterent. Ita hodie plurimi ad ecclesiam confluunt, quidam ut diuinum officium et uite uerba audiant,  quidam ut peccata sua confiteantur et preces Domino fundant, aliqui ut amicis confabulentur, alii ut inimicis insidientur, quidam ut preciose uestiti uideantur, alii ut mulierculis colloquantur, alii ut uerba Dei irrideant et opere Dei impedimento fiant. Hii ueniunt missi a diabolo, quia dum ipse alias occupatur, premittit hos ut opus Dei per eos insidiatur. Sed sicut Christus non cessauit Petro et apostolis celestia nunciare, quamuis sciret hec Iudam et Phariseos cruciare, ita oportet nos filiis Dei patriam suam desiderantibus gaudia sempiterna preloqui, quamuis nouerimus nuncios, immo filios diaboli inde torqueri.

Erat namque preceptum in lege ut tintinnabula  essent intexta in sacerdotali ueste, ut ingrediente  tabernaculum sonitus audiretur et non moreretur . uestis tintinnabulis intexta est uita sacerdotum predicatione subnixa. Si enim populo regnum Dei et iusticiam eius annuntiant, animas suas saluant. Si autem iusticiam absconderint, et populus iniquitate mortuus fuerit, sanguis eius de manu sacerdotum requiritur, quasi eum occiderint . Est bestia nomine panthera, uariis coloribus decora. Hec siluam ingreditur, diuersis herbis uescitur, et deinde in petra stans uocem emittit, et omnis turba bestiarum in circuitu accurrit. Solus draco fugit. Tunc suauem odorem eructat et omnes languores sanat . Per hanc bestiam significantur sacerdotes multis uirtutibus discolores, quos conuenit siluam Scripture ingredi, uariis sententiis  ut herbis repleri, deinde in petra Christo bonis operibus stare, populum undique conuocare, et tunc salubrem Scripture odorem efflare, et egros morbis lingue medicamine curare, draconem diabolum ab eis effugare.

Istis diebus, karissimi, alleluia, quod est melos leticie, intermittimus, et tractum, cantum tristicie, canimus, quia pro peccatis nostris oportet nos hic tristari, ut liceat nobis quandoque cum angelis letari. Ideo etiam nunc uela in ecclesiis suspenduntur, quo populo secreta sanctuarii absconduntur, quia celestia nobis ob peccata celantur que ob penitentiam nobis reserantur.

Legitur quod Hierosolyma triplici muro circumdata fuerit, quam Nabuchodonosor, auxilio sex regum,  expugnando cepit, inhabitantes quosdam occidit, quosdam in Babylonem duxit. Aliqui qui in turrim in medio ciuitatis sitam fugerunt saluati sunt.

Hierosolyma sunt fidelium populi, triplici muro, scilicet fide, spe, karitate circumdati. Quos Nabuchodonosor, id est superbia, principale uicium, cum aliis sex uiciis, id est inuidia, odio, uana gloria, auaricia, crapula, luxuria, pugnans inuadit, muros, id est fidem, spem, karitatem destruit. Inhabitantes occidit dum fideles peccatis mortis obruit. Alios in Babylonem duxit, dum in peccatis mortuos ad tartara rapit. Turris uero ciuitatis est protectio confessionis. Quisque ergo fidelium, destructis muris uirtutum, ad turrem confessionis festinanter fugiat,  ne a Chaldeis, id est a demonibus, pereat.

Legitur etiam hodie, cum Dominus in partes Tyri secederet, quod mulier Chananea ad eum pro filia sua clamaret, quam demonium male uexabat, et protinus salutem filie impetrabat . Tyrus est hic mundus, in cuius partes Dominus secessit, dum carnem nostram induit. Mulier, a finibus illis egressa, est Ecclesia de gentibus congregata. Cuius filia que a demonio uexatur est quelibet anima que a uiciis occupatur. Hec matre orante curatur, dum conuersa anima per orationem a uiciis purgatur. uenit enim pius Dominus ut querat que perierunt domus Isrel, id est cetus angelorum, et inuentas reducat ad societatem eorum . Unde, karissimi, sanctificate ieiunium,  ut passionis eius consortes mereamini cum angelis habere eternarum epularum gaudium. Prelatos uestros et omnes maiores honorate, parentes uestros in senectute uel egestate consumptos rebus uestris sustentate. Ad hec enim exercenda monent nos auium exempla.

Nam legitur quod aquila senescens a pullis suis pascatur usque dum in pristinam iuuentutem renascatur.

Similiter fertur quod merops, senescens, a pullis suis nutriatur. Cyconia quoque, senectute grauata et plumis nudata, a pullis alis circumuelatur et cibo assiduo recreatur. Et si talia exercent uolucres, quanto magis decet ut ea exempleant homines? Elemosinis redimite uos a peccatorum et penarum periculo,  quia bona est elemosina cum ieiunio. Hec a morte liberat et hec peccata purgat , sed et in tenebras ire non patitur, sed uitam eternam [uita eterna] per eam dabitur [dabit].

Thabita quippe, plena operibus bonis et elemosinis, ad uitam resuscitatur, uiduis et orphanis flentibus. Cum enim uestes ostenderent quas illis faciebat, mox eam Petrus uite restituebat . En, karissimi, quantum elemosine ualent. Non solum enim a morte liberant, sed etiam a morte corporis suscitant.

Tobias quoque, qui quadriennio lumen oculorum amiserat, per elemosinas et ieiunia angelo uisitante receperat .

Legitur de quodam theloneario quod nunquam  elemosinam prebuerit alicui pauperculo. Quadam die dum pauperes inter se differrent [f. dissererent] quanta bona illi et illi eis impendissent, ille uero thelonearius, quamuis ditissimus, nunquam aliquid boni eis exhibuisset, unus illorum intulit quod ad presens elemosinam ab eo accepturus sit. Cui dum unusquisque prout habuit deposuisset si ab eo saltem minimum quid acciperet, ille protinus ad domum thelonearii cucurrit elemosinam importunis uocibus petiit. Ea uero hora panis a ministris mense imponebatur. Cumque thelonearius furore repletus circumspiceret si forte lignum uel lapis se furenti offerret quod in faciem uociferantis iactaretur, pre ira cuneum arripnit, in ora clamantis pauperis  proiecit. Quem ille amplectitur, letus ad socios regreditur, cuneum demonstrat, quem se ab eo accepisse  memorat. Non multo post idem thelonearius est graui infirmitate tactus et ad extrema perductus. Ad quem mox demones conuenerunt, cuncta eius male gesta eo uidente recensuerunt. Cumque angeli adessent et ab eius custode bona eius requirerent, dixit quod nunquam sibi assensum ad bonum prebere uoluerit, nisi quod quadam die cuneum iratus in pauperem iactauerit, quem ipse nunc secum attulerit. Angeli uero cuneum ab eo acceperunt et in minimas micas diuiserunt. Et cum demones grauia pondera peccatorum in statera ponerent, angeli micam imponebant que preponderabat. Hoc tamdiu fecerunt usque dum  mice ponderibus demonum preponderabant. Demones uero iniuriam sibi factam uociferabant, proprium suum seruum per uim sibi tolli clamitabant. Res in iudicium Dei differtur, sed angelis orantibus ad uitam redire permittitur. Qui mox de infirmitate conualuit, gratias immense clementie Dei retulit, infinitas elemosinas omnibus egenis deinde cottidie exhibuit. Quodam die pauperem obuium habuit, quem protinus ueste preciosa, qua ipse utebatur, induit. Pauper uero eam uendere uoluit. Postquam ille uestem in uenalium rerum loco pendentem uidit, mestus factus, domum rediens fleuit, et ita pre tristicia obdormiuit. Cui Dominus iehsu eadem ueste indutus apparuit, cur fleret inquisiuit. At ille: »Quia inquit, quod tuis famulis a nobis indignis  datur, portare dedignatur. Ille uero uestem pretulit.«---»En, inquit, quam dedisti uestis me tegit.« At ille euigilans, pauperes beatos predicat, de quorum numero se Dominus affirmat. Protinus omnem substantiam suam uendidit, egenis cuncta distribuit. Insuper seruo suo precepit ut se uenderet  et acceptam pro eo pecuniam pauperibus erogaret. Quem uix ad hoc compulit quod eum negociatoribus uendidit et pecuniam, ut petiit, miseris impertiit. Ipse uero uenditus domino suo fideliter seruiit, annonam suam cottidie indigentibus tribuit. Ipse pane et aqua contentus fuit. Tandem gloriosis miraculis claruit, qui iam syderea regna promeruit. Igitur, karissimi, dum elemosina ita ab omni malo liberet et sic potenter ad celestia hominem exaltet, hanc omnes pro modulo uestro frequentate, res uestras in celestes thesauros recondere  festinate. Nemo dicat quod quid det non habeat. Ab eo bona uoluntas accipitur, cum iudex, pro calice aque frigide, premium repromittat . Et cui deest substantia que detur, ab eo bona uoluntas  accipitur. Facite ergo uobis pauperes amicos de iniquitatis mammona, ut cum defeceritis, recipiant uos in eterna tabernacula , ubi sunt gaudia que oculus non uidit  et reliqua.



DOMINICA TERCIA.


 Loquetur Dominus pacem in plebem suam et super sanctos suos et in eos qui conuertuntur ad cor . Quia, karissimi, per illicita desideria defluximus, a Creatore nostro elongati longe a corde recessimus. Unde Dominus, malis nostris offensus  et ad iracundiam prouocatus, dixit nobis iratus: Redite, preuaricatores, ad cor . Et quia per confessionem et penitentiam ad cor reuersi sumus, et per ieiunia et per elemosinas nunc satisfacere cupimus, ideo pacem in plebem suam loquetur, dum ei ueniam et uite premium pollicetur. Cessent, inquiens, oculi tui a ploratu et uox tua a singultu, quia merces erit operi tuo . Super sanctos suos pacem loquitur, dum gloria et honore coronari eis promittitur . uos, inquit, estis qui in temptationibus mecum permansistis ; mercedem laborum ego reddam uobis. Super illos etiam qui ad cor conuertuntur pacem loqui perhibetur, quia nominum eorum per labia sua non  ultra meminisse fatetur . Nomina eorum hec fuerunt: fures, rapaces, fornicatores, adulteri, immundi, ebriosi, mendaces, malorum inuentores. Horum nominum non uult Deus amplius recordari, sed cum sint fonte lacrimarum abluti et elemosinis sanctificati, merentur alio nomine ab eo uocari. Nam qui prius, proprio merito appellabantur incesti, nunc per gratiam nuncupantur casti; qui prius superbi, nunc humiles; qui prius asperi, nunc misericordes; qui prius sordidi, nunc sancti uocantur. Hec nomina scripta sunt in celo, hec non delebit Dominus de libro uite. Sed quia nunc Christiani bellum cum uiciis et demonibus gerunt, hostes nostri arma sua crudelius acuunt, acrius in sibi resistentes insurgunt, atrocius  sibi et suo seruicio renunciantes impetunt. Nunc in castra Dei discordiam seminant, nunc ira exasperant, odio perturbant, carnalibus desideriis accepto [leg. a cepto] itinere retrahere festinant. Sed  cum milites Christi ad arma orationum  confugiunt, cuncta hostis machinamenta dissoluunt. In fide enim, inquit Apostolus, resistite diabolo et fugiet a uobis. Per bona opera appropinquate Deo et per gratiam appropinquabit uobis .

Narrat Dominus quod quidam bonum semen in agro suo seminauit, sed nocte, dormientibus hominibus, inimicus zizania superseminauit. Postquam autem semina in herbis surrexerunt, zizania simul apparuerunt. Serui hoc uidentes a domino sciscitantur unde zizania creuerint, cum ipse bonum semen sparserit. Ille uero inimicum hoc fecisse respondit. Cum autem illi ea eradicare uellent, prohibuit ille, ne forte triticum simul euellerent, utraque usque ad messem crescere sinerent, tempore messis  ipse messoribus dicturus esset: zizania in fasciculos ad comburendum colligite, triticum autem in horreum meum congregate .

Homo qui bonum semen seminauit in agro est Dominus qui celestem doctrinam et uirtutes sparsit in mundo. Inimicus qui, dormientibus hominibus, super seminauit zizania est diabolus qui a fide et bono opere inmittit uicia. Serui qui uoluerunt ea eradicare sunt prelati Ecclesie qui cupiunt malos a bonis segregare. Sed Dominus hoc uetat fieri ne forte simul reprobentur electi. Presertim cum plurimi coram hominibus appareant et eorum opera arbitrio intimi iudicis placeant, plerosque non ad iudicium humanum ut bonos eligat quos intima censura ut malos reprobat. uult autem eos Dominus  hic esse permixtos, ut boni per malos exerceantur et pro pacientia habundantius remunerari mereantur. Numquam enim Abel erit quem malicia Cain non exercuerit. Numquam cum Sem benedicetur qui ab Cham non irridetur. Non cum Ioseph a patre amatur in quem odium fratrum non grassatur. Non cum Dauid regni sceptrum obtinebit qui ab Saul persecutionem minime passus fuerit. Tempore autem messis messores zizania colligentes fasciculos ad comburendum ligabunt, quia angeli tempore iudicii malos a bonis separabunt et fures cum furibus, rapaces cum rapacibus, crudeles cum crudelibus, inuidos cum inuidis, inmundos cum sordidis in debitis penis sociabunt. Triticum uero  in horreum congregabunt, cum electos in  preparata sibi gaudia disponunt.

Legitur hodie in euangelio quod quidam a demone obsessus, insuper erat cecus et mutus, a quo Dominus demonium eiecit, uisum et loquelam reddidit . Hic homo significat genus humanum quod demones obsidebant cum idololatrie inseruiebat, uisu carebat, cum lumen fidei non uidebat. uoce erat priuatum cum a laude Dei erat mutum. Ab hoc Dominus demonium expulit, cum ydolatriam destruxit. Oculos aperuit cum lumen celestis gratie humanis mentibus infudit. Lingue officium reparauit cum ora a laude Dei muta ad celestia carmina reserauit. Eiecto autem demonio terribile est quod dicitur a Domino: Cum inmundus spiritus exierit ab homine, per arida loca requiem querit et non  inueniens dicit: Reuertar in domum meam unde exiui. Et cum uacuam inuenerit, uII nequiores spiritus secum sumit et cum eis egrediens quasi proprio iure totum possidebit. Et erunt nouissima hominis illius peiora prioribus .

Cum quilibet homo peccata per confessionem euomit, inmundus spiritus ab eo exit. Qui loca arida perambulat, quia sanctos homines in concupiscentiis mundiarios multis modis temptat. Sed quia ei non consentiunt, requies ei in illis non conceditur. Unde ad domum quam reliquit reuertitur, et cum eam ab studio bonorum operum uacantem inuenit, uII spiritus nequiores se, id est uII principalia uicia secum sumit et cor a Spiritu sancto uacuum tota  malignitate inuadit. Et tunc hominis illius nouissima erunt prioribus peiora, quia quicumque post confessionem ad peccatorum consuetudinem regreditur est sicut canis qui ad uomitum reuertitur. Unde, dilectissimi, a peccatis uos iugiter custodite, uerba Dei intenta aure audite, deuota mente implere studete, quia beati qui audiunt uerbum Dei et custodiunt illud. Fugite maledulce seruicium pessimi Domini, immo oppressionem tyranni crudelissimi, et toto corde suaue iugum et leue onus piissimi Domini , ac confugite sub alas Patris uestri, benignissimi Domini, qui non solum ad se conuersos recipit, uerum etiam sempiterna gaudia tribuit. Peregrinum namque filium, qui omnem substantiam cum  meretricibus dissipauit, qui  fame et inedia coactus, ad patrem mercennariis adequandus remeauit, balneatum precipua ueste et anulo induit, conuiuium per uitulum saginatum instructum refecit, maiore intrare nolente heredem instituit .

Hic filius est gentilis populus qui substantiam ingenii et sensus sui expendit in ydolorum cultibus. Qui fame uerbi Dei compulsus per predicationem doctorum ad Deum Patrem est reuersus. Quem ipse benigne recepit, balneo baptismatis abluit, ueste uirtutum et anulo fidei circumdedit, uitulum in conuiuium dedit, quia proprium Filium ei in commestionem occidi promisit, Iudaico populo ad fidem intrare rennuente, heredem regni celestis fecit: Ut ad hanc hereditatem proprios labores summopere  tendamus, oportet ut de minutis uermiculis exempla sumamus.

Formica etenim tota estate totis uiribus laborat, quo cibum in hieme habeat. Ita nos, karissimi, dum tempus habemus, operemur bonum ad omnes , quia tempore suo uitam eternam proinde tenemus.

Apis quoque de uariis floribus colligit et nectar ad dulcem potum et ceram ad lumen construit. Ita nos de scriptis et exemplis sanctorum dulcia uerba et facta colligamus, et pocula predicationis proximis prebeamus, ut lumen eterne uite habeamus.

Bombices etiam uermiculi sericum magno studio elaborant et mundum pre omni decore exornant. Ita  nos animas nostras decoribus  actibus ornemus, ut cum Rege glorie regnemus.

Aranea quoque toto annisu tele insudat, ut etiam uitam in laborando exuat; ita nos uestes uirtutum per bonam operationem, dum uacat, contexamus, ut non nudi, sed uestiti  in die Domini coram angelis appareamus. Et ut pietas Domini in mentibus nostris dulcescat, karissimi, de saluatione Thaïdis dulcorem capiat.


De Thaïde.

Hec erat meretrix ualde speciosa, et ob flagicia multum famosa. Propter huius amorem plurimi cottidie uulnerabantur, plerique frequenter interficiebantur. De hac quidam patrum, nomine Pafnucius,  audiens, perditioni illius condoluit, et ueste mutata, ad eam quasi pro stupro uenit. A qua in tenebrosum cubiculum introducitur. Sed ipse rogat ut obscurius habitaculum ingrediatur. At illa: »Si, inquit, homines erubescis, nullus intrabit  a quo uidearis. Si autem faciem Dei uereris, non est locus ubi ab oculis eius abscondaris.« Tunc ille dixit: »Credis esse Deum?« Quem, cum se credere responderet, inquisiuit utrumnam regnum celorum crederet quod caste uiuentibus preparatum esset, aut si inferni supplicia esse dubitaret que incestis futura essent. Cumque hec omnia se fideliter credere diceret, ait: »Si hec omnia credis, cur non pertimuisti tot animas baratro inmergere, de quibus omnibus cum tua anima oportet te  Deo rationem reddere?« Illa hoc audiens expauit, et toto corpore tremefacta, cum lacrimis se pedibus eius prostrauit, abdicans transacta, pollicens cauere futura. Ipse uero discedens, locum ei designauit quo eam post se uenire imperauit. Tunc omnem pecuniam auri uel argenti et gemmarum et uariam supellectilem per manus puerorum et puellarum suarum in mediam plateam comportauit, et accenso igni coram omnibus, in eo cuncta iactauit: »uenite, inquiens, et uidete qualiter trado incendio que a uobis lucrata  sum spurcicie ceno.« Post hec uili indumento ad Pafnucium in montem uenit, quam ipse in habitatione religiosarum feminarum paruule cellule inclusit. Panem et aquam ei cottidie congruis horis ministrare constituit. Que cum ab eo requireret  qualiter orare deberet, ait: »Caue ne manus ad Dominum extollas multis sordidis pollutas  . Nomen quoque Dei non assumas in os tuum osculis pollutum, sed humi consternata, hec in corde sepius recita: Qui me plasmasti, miserere mei.« Postquam tres annos in hoc penitentia pacienter peregit, Pafnucius, eius misertus, ad montem Antonii perrexit, utrumnam [ueniam] esset consecuta inquisiuit. Erat autem Antonius huius meriti apud Deum, ut quicquid a Deo postularet continuo impetraret.  Antonius, conuocatis discipulis, peticionem Pafnucii innotuit, precibus et uigiliis tota nocte insistere monuit. Et ecce media nocte, Paulus unus ex discipulis eius, in extasy factus, celum conspicit apertum, in quo lectum auro et gemmis radiantem uidit collocatum, a splendidis uirginibus custoditum. Qui cum diceret hanc gloriam nulli nisi suo domino preparatum, audiuit illas uirgines celestem resonare armonyam. Non est hec gloria Antonii; sed Thays quondam meretricis, nunc autem  sponse Christi Filii uirginis. Ad semetipsum autem reuersus, cuncta fratribus indicauit que ei Deus de illa reuelauit. Illi autem Deo retulerunt grates, quia saluat omnes in se sperantes. Pafnucius uero, ad eam ueniens, de cella egredi precepit, peccata  sua indulta dixit. Illa rogat ut deinceps clausa permaneat. Postquam autem iussu eius exiit et Dominicum sacramentum accepit, facies eius sicut sol resplenduit et celestia feliciter petiuit. Qui sic pie peccantes saluat, tam clementer conuersos glorificat in eum omnis congregatio populi sperate, coram illo corda uestra fundite, et sic agite hic in lacu miserie et in ualle flentium ut placeatis coram Deo in lumine uiuentium. Quod oculus non uidit  et cetera.



DOMINICA IN MEDIA QUADRAGESIMA.


 Letare, Hierusalem et diem festum agite omnes qui diligitis eam . Diuinum officium, karissimi, quod hodie cantauimus monet nos ne tantum terrenis et caducis rebus inhiamus, quia ad matrem nostram celestem Hierosolimam mentem nostram dirigamus. Ait enim, Letare Hierosolima.

Hierosolima, quod dicitur uisio pacis, est Ecclesia que eternam pacem Christum uisura est in celis. Hanc propheta hortatur letari, quia in gaudio cum uultu Dei habent letificari. Diem quoque festum agere iubentur omnes qui eam diligunt, quia in festo angelorum faciem Domini in iubilo uidebunt . Gaudere etiam admonentur in leticia qui hactenus propter peccata fuerunt in tristicia, ut  de uenia exultent et ab uberibus consolationis eius se sacient . Per ubera Ecclesie duo testamenta accipiuntur, per que filio eius lacte littere et allegorie nutriuntur. Unum finis suxit populus Iudaicus, aliud sugit populus Christianus. Ille litteram, nos allegoriam. De uno lac datur, cum nos in lege sic consolatur. Audi, Isrel, precepta Domini et ea in corde tuo quasi in libro scribe, et dabo tibi terram lacte et melle manantem , id est paradysum uoluptatis omni dulcedine exuberantem. De alio nobis lac mulgetur, cum noua lex nobis sic pollicetur: Cum Christus apparuerit, similes ei erimus quoniam Deum sicuti est uidebimus  . Propheta nobis lac de ueteri ubere promittit, cum sic nobis promittit. Non esurient neque sitient amplius, et non percutiet eos sol et estus quoniam miserator eorum reget eos, et ad uite fontes aquarum  potabit eos . De nouo nobis euangelista lac elicit, dum Dominum hec spondere nobis dicit. Iusti ut sol fulgebunt  et angelis equales erunt . De uno sugimus, obtinebunt gaudium et leticiam et fugiet dolor et gemitus. De alio haurimus, oculus non uidit, auris non audiuit, in cor hominis non ascendit que Deus diligentibus se preparauit . Ad hec gaudia festinate, karissimi, totis uiribus, ut deliciis affluatis, ab omnimoda gloria eius Ecclesie. Gloria eius tunc omnimoda erit, cum in loco pascue  uite collocata, nichil ei deerit. Hec gloria exprimitur, cum per prophetam dicitur: Ecce ego declino in eos ut flumen pacis et ut torrens inundans gloriam . O quam beati in quos Dominus habundantiam pacis ut flumen declinat, et in quos omnimoda gloria ut torrens inundans riuulat!

Legitur hodie quibus hec gloria ob gratiam detur et quibus ob meritum denegetur. Abraham, inquiens, habuit duos filios, unum de ancilla, et unum de libera . Sed ancilla cum filio suo eiicitur, libera cum filio suo hereditatem potitur . Per Abraham Deus Pater intelligitur, per Agar uetus lex, per Ismahel carnalis populus, per Saram  noua lex, per Isaac Christianus populus, accipitur. Lex ergo carnaliter obseruata, cum Iudaico populo hereditate Domini priuatur. Ecclesia uero, sub gratia constituta, cum Christiano populo regno Dei ditatur. Per Abraham quoque noster spiritus, per ancillam nostra caro, per filium eius carnalia opera designantur. Per liberam anima, per filium eius spiritualia opera figurantur. Sicut ergo Sara despicientem se Agar afflixit, et Ismahel ad mortis periculum Ysaac impellentem eiici iussit , sic anima, que est domina, carnem, ancillam suam, se contemnentem ieiuniis et uigiliis affligat. Filium eius persequentem filium, id est carnale opus impediens spirituale, efficiat: herilem filium, id est bonum opus pariat qui gaudium hereditatis Domini  capiat.

Legitur etiam quod Dominus trans mare abiit montemque subiit, et maxima multitudo eum undique adiit. Qui u panes et duos pisces a puero acceptos turbe distribuit, et u milia uirorum, exceptis paruulis et mulieribus, saciauit. Iussit uero colligere fragmenta que manducantibus superfuerunt, et XII cophinos impleuerunt; quod turbe uidentes Deo grates retulerunt . Per mare  hoc seculum intellegitur quod innumeris aduersitatum procellis iugiter colliditur. Super hoc Dominus transiit, quia hic uiuent peccatum non fecit. Montem subiit, dum in celum ad dexteram Patris conscendit. Turba ad eum undique circumfluxit, dum predicatio apostolorum populum ex  omni orbis parte ad fidem eius contraxit. Qui u panibus reficiuntur quia u libris Moysi ad fidem instruuntur. Duo pisces adduntur, dum psalmodya et prophetia fidelibus traduntur. Panes hordeacii scribuntur, quia sicut hordeum folliculis, ita libri legis multis mysteriis inuoluuntur. Puer qui eos portauit nec commedit est Iudaicus populus pueriliter. Sapiens, qui sensum legis non intellexit. iehsu autem panes fregit, turbis distribuit, dum fidelibus sensum ad intellegendum Scripturas aperuit. Super fenum discumbentes saturantur, quia humiles tantum refectione Domini digni iudicantur. Per u panes etiam Scriptura et exempla Patrum in u etatibus degentium intelliguntur, quibus cottidie fideles  habunde reficiuntur. In prima etate Enoch pane scripti nos reficit, dum Dominum cum milibus sanctorum ad iudicium uenturum scribit. Pane exempli nos saciat, dum eum ob iusticiam Deo placuisse et in paradysum raptum fuisse Scriptura memorat.

In secunda etate panis nobis per Abraham ministratur, dum litteras Hebreas repperisse, transacta ab initio scripsisse, astronomyam in Aegypto docuisse ac Deo in omnibus obedisse narratur. In III etate per Moysen copiose reficimur, dum X preceptis per eius scripta instruimur et ipse super omnes homines mansuetissimus fuisse testatur, et multis signis fulsisse describitur.

In IIII etate, Dauid, Salomon et omnes pene prophete  nos dulci pane saciant, dum nos mysticis scriptis et factis informant.

In u etate Esdras nos pane saturat, dum legem incensam reiterat et templum destructum reedificat. Hic panes turbis distribuuntur, dum horum scripta et facta a doctoribus mystice fidelibus exponuntur. Per duos quoque pisces due persone, regis uidelicet et sacerdotis, designantur, que sole in ueteri Testamento oleo sancto unguebantur. Christus autem fideles in salo seculi ut pisces latentes per piscatores apostolos rete fidei cepit, et cunctos oleo  crismatis in reges et in sacerdotes unguere fecit. Per albam namque in baptismate acceptam sacerdotium; per mitram uero capiti impositam designatur diadema regium.  Quinque milia uirorum pascuntur, quia qui fidem sancte Trinitatis per duo opera karitatis quinque sensibus uiriliter impleuerunt, Christi corpore reficiuntur. Quinque enim in tria et duo diuiduntur. Per tria fides Trinitatis, per duo operatio intelligitur gemine karitatis. Quos hic numerus consecrat, hos Christus suo conuiuio recreat. Porro per paruulos et mulieres heretici denotantur, qui in Dominicis sacramentis nobiscum participantur. Sed quia ab hoc numero excluduntur, in hereditatem Domini non admittantur. Apostoli duodecim cophinos de fracmentis manducantium impleuerunt, dum in uI etate scripta priorum sua doctrina disseruerunt. Cophinus de gracili uimine contexitur, et ordo apostolicus de humili stirpe eligitur. Hic reliquias  edentium congregat, qui literam popularibus erogat, mystica sapientibus reseruat. Cum refectis ergo turbis, karissimi, Deum pro collatis beneficiis laudate. Ad ipsius refectionem toto cordis et corporis mundicia uos preparate, quia sola castitas homines in periculis liberat, penitentes Deo conciliat.

Ioseph namque, dum a libidine non subiugatur, a carcere liberatur, insuper tocius Aegypti princeps eleuatur. Daniel, dum castitatem diligit, feritas leonum in caueam bis eum missum non ledit; sed et regum potentia super principes eum extulit.

Susanna quoque, dum amore castitatis mariti thorum non uiolauit, non solum manus iniquorum  iudicum euasit, sed etiam ipsos falsos accusatores iusta sententia Danielis conuictos debite pene mancipauit.

Iudith sancta uidua, castitatem diligendo, dum honorem et diuicias magnanimi principis spernit; populum Dei ab eminentis mortis periculo eripit. Insuper ipsa, occiso tyranno, de uictoria tripudiat, et omnium ore usque hodie laude digna triumphat.

Malchus quidam monachus, dum cum multis aliis Sarracenis capitur, cum uxore alterius uiri capta, uni pro sorte traditur, a quo ei grex peccudum pascendus commendatur, et mulier ei in coniugium datur. Sed ipse amore castitatis a domino suo etiam  coactus, numquam ei copulatur. Transacto aliquo tempore, cum eadem muliercula  in fugam uertitur, sed dominus cum seruo et camelis sequitur. Illi ob timorem speluncam petebant, qua interius leena catulos fouebat. Dominus insecutus seruum eos de spelunca occidendos extrahere iubet. Ipse foris camelos, euaginato gladio, tenet. Seruus nudato ense ingreditur, sed ilico ab leena arripitur, ante oculos pauentium discerpitur. Quem tardantem dominus iratus insequitur, sed similem finem protinus sortitur. Hoc facta leena catulos effert, locum abscedendo trepidis offert. Illi ascensis camelis abierunt et quantum castitas ualeat ubique notum fecerunt.

Quedam mulier in adulterio deprehensa, Domini iudicio sistitur: sed accusatoribus eius confutatis, illesa abire sinitur . Hinc, karissimi,  seruite Domino in sanctitate et iusticia, et liberabit uos ab omni inimicorum seuicia. uelo, dilectissimi, ut res dilectioni uestre innotescat, unde neglegentium ignauia perhorrescat, et ideo deuote seruientium mens hylarescat.

Quidam genere et opibus preditus obiit, cuius exequiis frequens propinquorum turba et lugens familia tota nocte interfuit, sed primo diluculo defunctus ad corpus rediit. Cuncti qui affuerunt in stuporem et admirationem conuersi fugerunt. Ille uero concitus ad ecclesiam cucurrit, usque ad mediam fere diem in oratione procubuit. Ille reuersus cunctam substantiam in tria diuisit, unam partem uxori et filiis dedit, unam pauperibus distribuit, unam fratribus in monasterio contulit in quo se  monachum fecit. Sciscitantibus quid uiderit hoc retulit: »ueste et facie lucidus erat qui me ducebat. Euntibus nobis ad plagam aquilonis erat a leua uallis immense profunditatis, nimie latitudinis, infinite longitudinis, cuius unum latus maximo incendio estuabat, aliud horribili frigore congelabat. In utraque parte anime penis deficiebant, que nunc de igne in frigus, nunc de gelu in flammas resiliebant. Hoc uiso cogitare cepi hoc infernum esse, de cuius ineffabilibus penis me sepius contigit audire. Ductor autem meus respondit cogitationi mee dicens hoc infernum non esse. Ultra nobis progredientibus ceperunt omnia ante nos  obscurari, et nos per tetras tenebras  quasi descendendo ad ulteriora dilabi. Et ecce magnus puteus ante nos apparuit qui sulphurea uolumina de flammiuomo ore euomuit et rursus eadem retracta absorbuit. Intolerabilis etiam fetor de illa fornace ascendebat qui omnia in circuitu replebat. Tunc repente ductor meus disparuit et me in hoc horrido spectaculo solum statuit. Cumque ibi pauidus ac tremens starem, et quo gressum uerterem  uel quis finis expectaret ignorarem, subito post me miserabilis clamor exoritur, ubi turba animarum trahitur a demonibus; anime scilicet flebiliter eiulantes, demones crudeliter insultantes, et eas in illud baratrum cum chachinno precipitantes. Interea teterrimi spiritus ab illo abysso inmergebant, putidum ignem de ore et naribus efflantes, igneis forcipibus me capere querebant; sed mox, ductore meo adueniente, in eundem puteum cum diro mugitu se precipites dabant. Qui statim me timore et tenebris exemptum in serenam lucem orientalis plage duxit, ubi ante nos alius murus nullum introitum habens ad celum usque surrexit. Quo cum peruenissemus, erat campus letissimus, omni amenitate conspicuus, pre diei luce splendidus,  odoriferis floribus consitus, suaui odore plenus, in quo letabantur albatorum agmina, dulcem ymnum resonantia. Cepi autem cogitare hoc esse regnum celorum, de cuius inenarrabilibus gaudiis sepius est mihi relatum. Ille uero cordi meo respondit hoc regnum celorum non esse. Pretergredientes autem illa beatorum loca, apparuerunt ante nos splendidiora, et ecce immensa lux ante nos maximo iubare radiabat, de qua miri odoris suauitas flagrabat, insuper dulcissimi concentus armonya resonabat. Et talis erat hec gloria ut omnia que prius uideram conspicua uiderentur esse permodica. Quo cum nos sperarem intraturos, ductor meus reflexit et ad locum letantium perueniens, mihi dixit: Scis quod significant que uidisti? Cui cum responderem me  ignorare, dixit: uallis ardore et algore horrida est locus ibi preparatus qui usque ad finem uite differunt penitere sua crimina. Hii quia in morte ad penitentiam confugiunt, inferni supplicia euadunt. Sed quia hic ad satisfactionem  non emendantur, in his penis purgantur et inde per missas et elemosinas et orationes fidelium liberantur et his quos uides associantur. Qui autem sine penitentia moriuntur, mox in infernum dimerguntur, unde numquam in eternum liberantur. Cuius introitus erat ille puteus flammiuomus. Porro qui in bona conuersatione uitam ducunt, post obitum huc ueniunt. Qui uero perfecti inueniuntur mox in celeste regnum introducuntur. Cuius ingressus ille est quem uidisti locus  lucidus. Nam ad corpus reuerteris. Si bene uixeris, his associaberis.« Protinus ad hanc uitam rediit, tam sanctam uitam deinceps duxit ut lingua tacente uita loqueretur quid uiderit. Igitur, karissimi si hic sobrie, iuste et pie uiuendo uixeritis , ad illa gaudia quandoque peruenietis ubi licet in eternum exultare, et Deo placebit in uobis habitare, quem oculus non uidit .



Si cathedra S. Petri in Dominica occidit, sic sermonem concludere licebit:


 Principi apostolorum Petro, cuius hodie festum celebramus, commendate uos, karissimi, attentius. Quem quia Dominus caput Ecclesie constituit, Ecclesia eam hodie summum pastorem in episcopatu pretulit. Cum enim Anthiocenses, expulso Symone  Mago, Petrum aduocassent, et debiles sospitatem et mortui uitam per umbram eius recepissent, eum sibi prefecerunt et fideles qui prius discipuli eius dicti sunt Christianos cognominauerunt. Hic, cum habeat a Domino potestatem ligandi atque soluendi  et claues regni celorum , pulsate eum precibus, ut uos absoluat a uinculis peccatorum,  et aperiens portas uite, introducat nos a gaudia angelorum, que oculus non uidit, etc. .



Si festiuum sancti Mathye in Dominico euenerit, hec de eo dicere conuenit:


 uotis nostris, dilectissimi, multum potest fauere precatio sancti apostoli Mathye, cuius natalicia colimus hodie. Cum Iudas, unus ex XII, Dominum XXX denariis uendidisset et Iudei agrum in sepulturam peregrinorum his denariis emissent, infelix Iudas in eodem agro suspensus medius crepuit, et effusis uisceribus scelus perditionis [proditionis] luit. In cuius locum Mathyas ab apostolis per Spiritum sanctum eligitur, et duodenarius numerus a Christo consecratus expletur . Hic in Iudea predicans multos ad fidem conuertit, multa aduersa pro Christi nomine pertulit, tandem  glorioso fine pro Domino occubuit. Qui cum sit unus ex iis qui uos in nouissimis est iudicaturus,  supplicate ei precibus et laudibus ut tunc, cum dextris statui et dulcem uocem, uenite benedicti , mereamini audire. Quod oculus non uidit, etc. 


De sancto Gregorio papa.

Celebritas summi pontificis sancti Gregorii auget nobis gaudia huius sancti diei, qui tempora sua signis et uirtutibus decorauit et domum Dei dictis et scriptis perornauit. Hic beatus, primo laicus, de generosa senatorum dignitate progenitus, inmensis diuiciis erat preditus. Unde et septem congregationes de propriis construxit reditibus, in quarum una ipse factus est monachus. In qua cum Deo et hominibus sancta conuersatione esset acceptus, ab apostolico archidiaconus ordinatur, et non multo post  papa Urbis eleuatur. Qui uerbo et exemplo totam Ecclesiam ita illuminabat ut sol suo iubare mundum illustrat. Unde et Angliam, usque ad illud tempus idolatrie deditam, ad fidem Christi pertraxerat.

Ante acceptum pontificium solus scribendo sedere consueuit, ubi quadam die angelus Domini in specie naufraugi  aduenit gemebundus, eius adiutorium petiit, a quo mox sex aureos accepit. Denuo reuersus opem inportunis uocibus implorat. Sed uir Dei similiter ei uI numismata donat. Tercio eodem die reuertitur, auxilium flebiliter precatur. Sed ei argentea scutella a uiro Dei dabatur. Qui accipiens amplectitur gratulabundus, abscedit letus. Gregorius uero, adepto pontificatu, cum non solum in Urbe, sed usqueuersum in orbe pauperes innumeros  de facultatibus Ecclesie pasceret, uoluit ut cottidie XII sue mense adessent, quos ipse suo cibo reficeret. Quadam die XIII adesse et tercium decimum per diuersas formas se mutasse  . Mensa itaque sublata, duodecim abire permisit, tercium decimum secum retinuit; quem secreto ducens quisnam esset inquisiuit. At ille: »Ego sum ille naufragus, quondam a te XII aureis et scutella argentea consolatus. Et scito tibi papatum pro hoc in premio a Deo locatum.---Unde nosti, ait, quod me Deus Ecclesie  presulatu prefecerit?---Quia, inquit, illius sum angelus, tibi ad custodem ab illo deputatus, et quicquid a Deo petieris per me impetrabis, usque dum uultui eius  quem desideras astabis.« Hec ut dixit, ex oculis mirantis euanuit. Gregorius autem immensas gratias omnipotenti Deo egit, infinitas elemosinas facere cepit, pro quibus hodie centuplum et uitam eternam recepit. Hunc, karissimi, elemosinis, et bonis operibus imitamini, ut eius precibus in gaudium Domini intrare mereamini, quod oculus non uidit .


De sancto Benedicto.

Exultandum nobis est, dilectissimi, in hodierna sollemnitate sanctissimi Patris nostri Benedicti. Qui ut Lucifer sonat, rutilat decus astrorum, sic resplenduit  gemma monachorum. Hic nobili ortus prosapia, Rome traditur ad litterarum studia; sed mundanam sapientiam Romeque urbis gloriam despexit, solam Christi crucis ignominiam dilexit. Nam Urbem scolasque deseruit, ad presbiterum Ecclesie in seruicio Dei se contulit. Sed nutrix que eius amo e strictius inhesit, sola post eum uenit. Que prestitum sibi capisterium incaute posuit, quod cadens in partes dissiluit. Benedictus, ut nutricem flentem repperit, uas confractum integritati precibus restituit. Quod dum pro signo ante fores ecclesie suspenderet, Benedictus fugit clam ne ab hominibus laudaretur. Tendens itaque ad heremum, obuiam habuit Romanum monachum, qui post pater multorum  extitit monachorum, qui ei tradidit habitum religionis et instruxit modum sancte conuersationis. Huius Romani cella in monte erat posita, ad cuius radicem latitabat Benedictus in spelunca. Romanus autem cottidie panem in funem alligato titinnabulo  Benedicto sumpsit. Sed diabolus, inuidens ambobus, iacto lapide tintinnabulum comminuit. Benedictus itaque triennio heremiticam uitam duxit, et hominibus incognitus, soli Deo cognitus fuit. Unde et ipse sui athlete curam habuit: Nam postquam presbiter quidam epulas delicate sibi in Pascha instruxit, Dominus eas Benedicto deferre iussit. Multas a diabolo temptationes pertulit, quas omnes uiriliter deuicit.

Quadam die temptator in specie auis affuit et sancti  uiri pectus accensum tanto illicito amore incanduit quod pene cupidine uictus heremum deseruit. Mox ueste exutus tamdiu in spinis et urticis nudus uolutabatur quousque omnis illa carnalis delectatio  extinguebatur. Post hec uicino monasterio abbas preficitur. Sed dum ab eo regularis districtio indicitur, a discipulis ei uenenum in potu porrigitur. Porro cum ille signum crucis edidit, uas uitreum in manu ministri ita confractum crepuit quasi pro cruce lapidem iecerit. Quibus derelictis, in  heremum rediit, ac multis ad se confluentibus, XII monasteria ibidem in laude Dei construxit. In monte autem constitutis tribus aqua defuit fratribus, sed Benedictus fontem de rupe precibus elicit, qui usque hodie ob meritum eius ad inferiora defluit. In uno quoque monasterio frater ad orationem stare non potuit, quia diabolus in forma parui Aethiopis eum per uestimenta de choro trahebat. Quem Benedictus foris stantem uirga percussit; sed diabolus cum clamore, quasi accepta plaga, fugit.

Quidam frater, dum uepres cum falcastro secuit, elapsum ferrum in lacum cecidit. Sed Benedicto in lacum manubrium protendente, ferrum ut lignum natauit et sponte manubrium intrauit.

Quidam etiam puer, aquam hauriens, in lacum  prolabitur, et mox ab unda in altum iactu sagitte trahitur. Quod protinus Benedictus per spiritum sentiens, Maurum ad eripiendum puerum mittit, qui post multorum pater monasteriorum ac multorum patrator miraculorum claruit. Mira res! Maurus a Benedicto missus super aquam ut in solida terra cucurrit, pueri comam tenuit, ac secum ad litus uelociter detulit, respiciensque super undas se iuisse obstupuit. Puer uero dixit quod melotem Benedicti se de fluctibus rapere uiderit.

Cumque his et aliis multis preclaris signis ut lampas in mundo claresceret, et splendor fulgoris ab inuidis capi non posset, quidam presbyter magna cepit inuidia stimulari, gloriosam Benedicti cernens opinionem longe lateque in dies dilatari.  Et quia eius laudem habere uoluit, sed uitam imitari noluit, cepit ei apud quosdam detrahere, et quos potuit ab eius uisitatione retrahere. Sed cum cerneret uirtutum eius preconia ubique magis magisque crebrescere et multos eius exemplo, relicto seculo, ad melioris uite conuersionem inardescere, panem ueneno confectum curauit ei per ministrum suum mittere, cogitans, infelix! lucernam Ecclesie eo defuncto extinguere . Porro coruus cottidie de silua ad mensam Benedicti uenire solebat, qui panem ab eo accipiens abscedebat. Benedictus itaque missum panem cum gratiarum actione accipiens, et coruo proiiciens, in solitudinem ferre precepit ubi ab homine inueniri non possit. Coruus autem, diu  multumque abhorrens, panem grocitando circumuolat, tandem leuans in siluas portat. Post duas uel  tres horas reuertitur et solito pane a Benedicto uescitur. Insanus uero presbyter, furiis comprehensus dum non ualuit uitam adimere illi quem Deus ut pupillam oculi sui custodiuit sub sui signaculi munimine, conatus est discipulorum eius animas in precipicium perditionis inpellere. Precepit namque uII puellis inpudicis ut nude ante cellam uiri Dei choreas ducerent, quatenus iuniores fratres, eis uisis, a proposito suo concupiscentiis illecti, per lubricum luxurie ruerent. Benedictus hos conspiciens, et sui causa hoc fieri sciens, ordinato ibidem abbate, locum deseruit, et emuli sui inuidiam humiliter declinans abiit. Ille uero miser presbiter, non Christi sed Satane minister, dum in solario suo staret et de Benedictii abcessione exultaret, repente  solarium cecidit et omnia membra eius minutatim compressit; de cuius ruina Benedictus acerrime fleuit, insuper discipulo suo de eius casu gaudenti penitentiam iniunxit. Coruis autem de silua ante eum uolantibus, et quasi iter suo nutricio monstrantibus, uenit ad montem Cassinum, in quo erat antiquum Apollinis templum. De quo, omni spurcicia eliminata, templum in honore Dei omnipotentis dedicatum, ac monasterium construens, plurimos fratres ad laudem Christi congregauit, quos bonus pastor ad pascua uite uerbis et exemplis educauit. Omni namque uita sua ieiuniis [in XLa uero bis tantum, etc.] et uigiliis operam dabat, in XLa uero bis tantum uel semel in ebdomada corpus  alimentis recreabat, omni tempore aut lectioni uacabat, uel orationi instabat. Postquam his et talibus gloriosis factis inmeritum mundum diu illustrabat, hodie de ergastulo carnis ad celeste palatium letantibus angelis migrabat. Quo abeunte, discipulis celum patebat, in quod pulcherrima uia, in numeris palliis et lampadibus strata, tendebat, in qua splendidus  uir stans dicebat quia Benedictus per hanc uiam celos petebat. Igitur, karissimi, Dominum Iesum qui sic se glorificantes glorificat in cordibus uestris sanctificate, animas uestras et corpora uestra ieiuniis, uigiliis, elemosinis ei commendate, quatenus Benedicti precibus ultimam maledictionem euadatis, et benedictionem hereditate possideatis, quam oculus non  uidit , et cetera.



IN ANNUNCIATIONE SANCTAE MARIAE.


 Qui audit dicat: ueni . Precepit nobis Scriptura, dilectissimi, ut que de Deo et uita eterna intelligimus uobis intimemus et ad illa festinantes uos nobiscum inuitemus.

Ista dies inter precipuas festiuitates computatur, quia totius Christiane religionis summa ab eo exordium sumpsisse comprobatur. In hac quippe die mundus de peccatis perditus ad uitam Christi passione reparatus. In hac quoque Iohannes Baptista decollatur, in hac etiam Iacobus frater Iohannis  capite truncatur. In hac sacra die Incarnatio Christi per angelum uirgini nuntiatur, sicut hodie a tota Ecclesia deuote celebratur.

Legitur quod ea die eademque hora qua primus homo conditus est in paradyso, etiam Filius Dei in ea nouus homo sit conceptus in uirginis utero. Ipsa quippe erat paradysus malorum, fons horterum, quia in ea surrexit lignum uite, atque de ea profluxit fons sapientie, omnibusque deliciis affluebat, in qua omnes thesauri sapientie et scientie  absconditi erant . Traditur etiam quod ea hora qua Adam de uetita arbore commederit, ea Christus in arbore crucis pendens, acetum cum felle biberit; atque ea hora que Dominus hominem de paradyso expulerit, ea Christus latronem in eum introduxerit. Quod totum hodie contigisse tradit Ecclesia. Unde, per quam contigit, hodie magnificatur beata uirgo Maria.

Cum enim primi parentes in paradyso deliciis affluxissent, et diabolo propinante poculum mortis hausissent, ac tota successionis eorum soboles per u milia annorum mortis sententie succubuisset misertus Deus quod ille malignus predo gloriabatur quod totum genus humanum quasi iure hereditario possedisset , contra mortis potyrium sic homini  per feminam, diabolo instigante, porrectum, miscuit uite antidotum, angelo ministrante per feminam ab humano genere acceptum, et mortem quam femina mundo intulit, femina depulit, insuper uitam omnibus detulit. Misit Deus angelum suum mysterium eterne salutis uirgini nunciare per quod sibi uellet perditum mundum reconciliare, in quo sibi complacuit omnia in celis et in terris restaurare . Gabriel itaque archangelus uirginem uenerabiliter salutauit, quam Matrem Dei atque Reginam angelorum futuram predicauit. Aue, inquit, gratia plena, Dominus tecum, benedicta tu inter mulieres. Ecce concipies et paries Filium, et Filius Altissimi uocabitur. Hic in Isrel rex erit, et regni eius non erit finis . Ad hec uerba mox  illa ultra angelos beata, a Spiritu sancto inpregnata, et a uerbo Dei uirgo sacra ingrauidatur. Tunc non ad lasciuas fert gressum petulanter, nec de collata de collato munere more muliebri apud eas multiplicat uerba arroganter; sed protinus ad Elisabeth sanctam humiliter properat, quam grauitas etatis et uite meritum dignam fama reddiderat; que iam sexto mense, eodem angelo nunciante Zacarie, illum conceperat qui Domino in mundum uenienti uiam ad corda hominum preparare debuerat, et idcirco per uI menses se occultauerat. Igitur dum Maria Elisabeth salutauit, Iohannes ad uocem eius in utero matris exultauit, iam cupiens de claustris prorumpere et Domino suo uenienti occurrere; iam uolens egredi, Regem et Sponsum fidelis seruus et  amicus amplecti. Tunc Elisabeth, Spiritu sancto repleta, dixit omnia que uirgini dicta essent a Domino forent complenda. Tribus itaque mensibus apud illam deguit, usque dum Filium omnibus prophetis maiorem genuit, qui ipsius Filii precursor et preco in mundo preire debuit . Deinde ad ad Nazareth reuersa, cum a Ioseph grauida notatur occulte eam dimittere meditatur. Cui angelus in somnis apparuit, non esse illam dimittendam admonuit, conceptum autem esse a Spiritu sancto innotuit . Expleto ergo certo tempore, maris stella solem iusticie mundo edidit, qui lux et rex angelorum omnium et uita et salus omnium hominum extitit.

 Lex omnes uirgines  maledictioni addixerat, sicut scriptum est: Maledictus qui non fert fructum in Isrel. Hanc maledictionem Deus a uirginibus per Mariam uirginem detersit, dum ipse auctor benedictionis ab intemerato utero ut sponsus de thalamo processit. Steriles ab hac maledictione absoluit, dum Baptistam suum Iohannem de sterili utero nasci uoluit.

Hec, karissimi, olim multis modis prefigurata; hec multifarie a prophetis prenunciata, Moyses namque uidit rubum igne comburi, nec tamen flamma consumi . In quo Dominus apparuit, cum populum suum ab Aegyptiaca seruitute eripuit. Hoc beatam uirginem presignauit, quam ignis Spiritus sancti prole illuminauit, nec tamen  flamma concupiscentie uiolauit. Ex qua Dominus uisibiliter apparens mundum uisitauit et populum fidelium a diabolica seruitute liberauit.

Aaron quoque iussu Domini aridam uirgam in tabernaculum posuit, que in crastino florens nuces protulit . Per quod signum Deo fideles commendantur, rebelles uero confutantur. Arida uirga que nucem protulit est uirgo Maria que Christum Dominum et hominem mundo progenuit. Per hunc iusti in ultimis ut palma florebunt, reprobi uero ut ficus arida in igne ardebunt. Dominus filiis Isrel manna de celo pluit, et ne quid in crastinum de eo reseruaretur iussit. Cottidie eis nouum dare uoluit, manna uero reseruatum uermes protulit. Per manna sancta Maria accipitur de qua  uermis Christus nascitur. Ipse namque dicit: Ego sum uermis et non homo . Homo enim ex commixtione uiri et mulieris nascitur, Christus uero ex sola uirgine procreatur, ut uermis ex mundi humo formatur.

Gedeon, dux Isrel, uellus in aream tetendit, in quod ros celitus descendit, et aream siccitas tenuit. Rursum uellus exponens, area rore inmaduit, et uellus humore caruit . Hoc signum fuit uictorie fidelium et fuge hostium. uellus infusum rore est uirgo sacra, fecunda prole. Arca inhumecta est uirginitas eius intacta. Rursum area rore immaduit, quia Ecclesia donis Spiritus sancti fecunda claruit. Per hoc signum, id est uirginis partum, demones, qui sunt humani generis hostes,  deuincuntur, et fideles cum triumphali gloria in celis coronabuntur. uellus uero humore caruit  quia Synagoga a donis spiritualibus sterilis aruit.

Hoc totum in Spiritu sancto propheta preuidit et his uerbis dixit: Exiet uirga de radice Iesse, et flos de radice eius ascendet, et requiescet super eum Spiritus Domini . Iesse fuit pater Dauid regis, qui erat radix huius sacre stirpis. De hac radice Dauid ut arbor succreuerat, de qua nobilis uirga pullulauerat, quia uirgo Maria de eius progenie originem duxerat. Hec uirga florem protulit, dum uirgo Maria Christum genuit. Ipse enim dicit: Ego flos campi et lilium conuallium . Campus est terra inarata, et est uirgo inmaritata. Hic campus  preciosum florem produxit, cum Christus de uirgine natus mundo illuxit. Qui flos erat lilium conuallium, id est Christus ornatus humilium. Super hunc Spiritus Domini requieuit, quia plenitudo diuinitatis in eo corporaliter habitauit . Hoc etiam propheta dixit: Ecce uirgo concipiet et pariet Filium, et uocabitur nomen eius Emmanuel, id est nobiscum Deus.

Ezechiel quoque portam semper clausam uidit, per quam solus Rex regum transiuit et clausam reliquit . Sancta Maria est celi porta que ante partum et in partu uirgo fuit et post partum uirgo permansit.

Nabuchodonosor rex statuam uidit, cuius caput aureum fuit, pectus et brachia argentea, uenter ereus,  crura ferrea, pedes fictiles erant. Lapis uero de monte sine manibus abscisus statuam totam comminuit et in puluerem redegit. Ipse in montem magnum creuit et totam terram impleuit . Per diuersa statue metalla designantur diuerse potestatis regna. Lapis autem abscisus de monte sine manibus precidentium est Christus, natus de uirgine sine manibus amplectentium. Hic omnia regna suo imperio subiugabit et ipse solus perpetuo regnabit. Hic etiam Nabuchodonosor statuam auream altitudine XL cubitorum, latitudine uI fecit, quam uniuersum populum adorare precepit. Huic cum Ananias, Azarias, Misel ceruicem flectere recusarent et solum Deum omnium adorarent, rex  iratus precepit fornacem septuplo quam solebat incendi, in quam iussit istos tres uiros ligatos mitti. Porro incendium diuinitus de fornace excussum exteriores exurebat, interiorum autem nec unum  capillum ledebat, immo eorum uincula dissoluebat; et ipsi ymnum Deo in mediis flammis canebant, cum quibus rex Filium Dei uidebat . Sic Spiritus sanctus beatam uirginem suo igne interius illuminans fecundauit, exterius ab omni concupiscentia obumbrabit. Unde et ea Filius Dei gentibus reuelauit.

Daniel, permissu regis, idolum Babyloniorum destruxit, et draconem quem adorauerunt interfecit. Unde et Babylonii ira permoti eum in lacum leonum miserunt, et lapide magno usque ad uII dies  clauserunt. Rex uero, cum Danielem diligeret, lapidem anulo suo signauit, ne eum interficerent. Porro angelus Domini prophetam Abacuc de Iudea cum prandio rapuit, et super lacum leonum statuit. Qui cibum Danieli intus detulit, nec tamen sigillum amouit. Septimo autem die rex ueniens, et sigillum sanum et Danielem incolomem inueniens, Deo laudes dixit, eum de lacu eduxit, hostes eius a leonibus deuorandos includi iussit . Sic Christus, non amoto uirginei pudoris signaculo, in thalamum uteri introiuit et rursum saluo signaculo de aula uirginali lux et decus angelorum et hominum exiuit.

 Huius uirginis genealogya ab euangelistis quasi linea ad hamum contexitur, in cuius fine Filius eius ut hamus annectitur, dum iehsu Christus de ea natus dicitur . Hanc lineam Deus Pater in uirgam crucis innexuit, in qua suus Filius ut hamus pependit. Porro edulium huius hami caro Christi erat que in sacra uirgine ut in uase piscario abscondita fuerat. Hunc hamum Deus in mari huius seculi misit, et leuiathan de cordibus fidelium extraxit. Cuius maxillam armilla Christi caritatis perforauit, ut exitus pateat his quos incautus deuorauerit. Unde Dauid egressus per penitentiam patuit, quem per adulterium et homicidium deuorauit. Petro flendo patuit, quem periurando et Dominum abnegando in guture habuit  . Marie lacrimando  patuit, que per multa sordidum [sordium] crimina in eius uentre latuit. De huius beata Dei genitrix suam equiuocam saluauit Mariam Aegyptiacam. Hec in Aegypto oriunda, in tenera adhuc etate Alexandriam uenit et XIII annis publicum scortum  se omni uulgo prebuit. Cum autem populus Hierosolimam nauigio properaret, ut exaltationem sancte crucis ibi exaltaret, ipsa cum aliis nauem intrauit, absque modo animas iuuenum laqueis diaboli innodauit. Cum uero Hierosolymam peruenissent, et populus ex omni urbe confluxisset, omnes quos potuit ad facinus petulanter inclinauit et miseros insaciabilis diaboli decipula uolutabro sordidum [sordium] ingurgitauit. Itaque festo imminente, et populo cateruatim  ad ecclesiam concurrente, ipsa cum aliis templum intrare uoluit, sed diuina uirtus eam longe a foribus expulit. Sepius autem turbis inmixta, ingredi conabatur, sed conatus eius frustrabatur, quia iterum atque iterum a foribus repulsa efferebatur. Tunc nutu Dei instincta, multitudinem facinorum suorum ad memoriam reducit, imaginem Dei genitricis Marie in pariete depictam conspicit, ac coram ea protinus cum lacrimis corruit, preterita crimina deflens, futura deuitare pollicens. Ab oratione surgens, ita libere templum ingreditur, quasi a cunctis eam prius repellentibus traheretur. Adorata autem salutifera cruce egreditur, et iterum imagini sacre lacrimans prosternitur. Inde surgens tres panes emit, Iordanem transit, in heremo XL annis soli  Deo cognita mansit. Et in primis quidem XIIII annis tribus panibus et herbis agrestibus spiritum potius deficientem recepit quam corpus refecit; multa incommoda eris de estu uel frigore pertulit; multa diaboli temptamenta, maxime carnis incendia ac prioris uite desideria sustinuit. Sed postquam humi prostrata Dei Genitricem inuocauit, cuncta uiriliter superauit. Post hec, a peccatis purgata, digna Spiritus sancti ad habitaculum est habita. Qui eam dono gratie scientia Scripturarum et prescientia futurorum interius illustrauit, diuine contemplationis pane saturauit, exterius uero incommoda eris, passiones carnis clementer mitigauit, insuper preclaris  miraculis glorificauit. Nam quidam monachus, dum in XLma heremum peruagatur, si forte quisquam Deo seruiens in ea inueniatur, Domino ducente, ei manifestatur. Que ueste ab eo accepta et parte corporis contecta, mox oratione  facta, nomen et officium eius prodidit, et Zosimam appellari, et sacerdotio decorari benedictionem petendo protulit. Unde ille stupefactus, quenam sit inquirit, cuncta ab ea didicit, unde sit uel que egerit, uel quando illic uenerit, uel quanta ibi perpessa sit. Quam cum ipse rogaret ut pro Ecclesia oraret, illa surgens manus ad celum tetendit, et in ere Spiritu sancto suspensa pependit. Hoc ille cernens expauit, fantasma esse putauit. At illa, cogitationi eius respondens, se fantasma negauit, puluerem et cinerem se esse et  baptismate circumdata affirmauit. Preter hec de Scripturis cum eo disseruit, omnem consuetudinem ei monasterii sui aperuit, nomina singulorum fratrum recitauit, in quo abbas uel illi, uel illi corrigendi essent intimauit. Demum languorem corporis eum insequenti anno incursurum prenunciauit, sed ut recepta salute se uisitaret et corpus Domini sibi deferret, postulauit. Ille, multis lacrimis suffusus, uix ab ea est auulsus. Mestus ad monasterium reuersus, toto anno erat de eius absentia tabescens, sitibundo pectore de eius presentia refici concupiscens. Adueniente autem XLma languorem incidit quem ei illa sancta predixit. De quo postquam conualuit in Cena Domini assumpto secum Christi corpore abiit. Illa uero eminus contra Iordanem ueniebat,  et signo crucis aquis inpresso, ut per liquidum, ita per solidum ibat, ueniensque ad eum Dominica sacramenta ab eo accipiebat, expansisque manibus Deo gratias egit, et Zosimam ut se in futuro  anno uisitet peciit. Et iterum facto signo crucis, fluuium siccis pedibus transiuit, et quod Zosimas prius XXti diebus, hoc ipsa unius hore spacio iter iuit, atque in illo loco quo eam primo repperit inuictum spiritum astris reddidit. Senex uero uidens gloriosa miracula, soluit illi laudum preconia qui facit solus mirabilia. Anno autem transacto, heremum repetit, eam defunctam repperit, cuius exanime corpus toto illo anno incorruptum sub ere iacuit. Cumque super eius morte merore afficeretur, et quod nomen eius minime inquisisset contristaretur, et utrumnam ab eo sepeliri uellet anxius quereretur, ecce nomen eius  et diem transmigrationis in terra conspicit, et ut eam sepeliat literis conspicit. Hec eo in animo uoluente,  ecce duo leones de saltu uenientes locum sepulchri unguibus effoderunt et corpus sanctum cum sene in fossam ponentes, peracto officio ad abdita siluarum recesserunt. At Zosimas festinus ad cenobium egrediens cuncta fratribus notificauit que ei Deus reuelauit. Qui Deum glorificantes, corpus eius transtulerunt et cum digno honore apud se tumulauerunt. Ecce Maria, que aliquando cantu syrenarum illecta diu naufragium pertulit, tandem emergens, per stellam maris periculum euasit et portum salutis attigit. Hanc maris stellam omnes qui preuiam secuti sunt ad portum salutis applicuerunt. Hec, Ckarissimi, maris stella in summo celo super omnes choros angelorum splendida rutilat, post cuius humilitatem et castitatem omnes nauim uite sue dirigant qui in  salo huius seculi nauigant ut per eam uite portum obtineant quo perhenniter cum omnibus sanctis gaudeant, ubi oculus, etc.



DOMINICA DE PASSIONE DOMINI.


 Hodie si uocem Domini audieritis, nolite obdurare corda uestra . Diuina uox, karissimi, cottidie per sacram Scripturam clamat, nos ad interitum per mala opera festinantes benigne reuocat, atque ad perennis uite gaudia dulciter inuitat. Sed  hactenus corda nostra contra hanc uocem obdurauimus et ei ad proficuum nostrum obsequi recusauimus. Saltem hodie, reclusis auribus cordis, obedienter eam audiamus, et ostio mentis reserato, uerbum uite in hospicium cordis suscipiamus, ut Deus in nobis et nos in eo maneamus. Absque dubio enim in hominis habitat anima aut Deus aut diabolus. In quo Deus manet, semper caritate feruet, uerba Dei delectabiliter amplectitur, operibus inhianter implere nititur. De hoc dicitur: Qui est ex Deo, uerba Dei audit . In quo autem habitat diabolus, semper est inuidia et odio plenus et ad omne opus bonum reprobus. De talibus sequitur: Propterea uos non auditis, quia ex Deo non estis . Qui enim aures contra uerba Dei obcludunt,  in eorum cordibus demones per inmundiciam et praua desideria  ludunt. Que est uox Dei? Sancti estote, quia ego sanctus sum , et: uolo ut ubi ego sum et uos sitis . Hanc uocem ab operibus malis nos sanctificando  audiamus, scilicet ut fornicationem et omnem inmundiciam corporis fugiamus, et per uoluntatem mulieres, quia qui uiderit mulierem ad concupiscendum eam, iam mechatus est eam in corde suo . Homines uero nec facto, nec consilio occidamus, et nec in corde odium habeamus. Qui odit fratrem suum homicida est. Res quoque alienas nec [per] furtum nec per uiolentiam rapiamus, sed nec habere cupiamus, quia radix omnium malorum est cupiditas . Cuncta autem que uel mandatis Dei neglegimus facere, uel contra ea temere egimus, confitendo, penitendo lacrimis diluamus, elemosinis redimamus, uigiliis et ieiuniis satisfaciamus. Si tali modo nos sanctificabimus, cum Deo nostro in celesti gloria cum sanctis regnabimus.  Hanc uocem quia filii Isrel in deserto audire contempserunt, ideo requiem Domini introire non meruerunt. Post dure namque seruitutis liberationem, post inimicorum insequentium euasionem, post angelici panis refectionem et aque de petra producte potationem, quia Deum murmurando, blasphemando exasperauerunt, fornicando, ydola Deum colendo offenderunt, insuper contra signa et monita eius corda sua obdurauerunt, ab hostibus et a serpentibus exterminati perierunt. Quidam etiam incendio sunt consumpti, quidam terre hiatu absorpti. Duo tantum ex populo cum filiis preuaricatorum qui uoci Domini obaudierunt, terram lactis et mellis manantem intrare meruerunt . Ita hodie quoque qui post diabolice seruitutis ereptionem,  post peccatorum in baptismate relaxationem, post corporis et sanguinis commestionem, corda sua contra uerba Dei obdurabunt, in requiem Domini non intrabunt, immo hostes et serpentes uel demones eos a uita exterminabunt. Qui autem in duobus preceptis caritatis uocem Dei audiunt, requiem Domini ut illi duo intrabunt. Igitur, karissimi, dum hodie cognominatur, id est dum in hac uita conuersamur, uocem Domini boni pastoris, nos populus et oues pascue eius  prompta mente sequamur, ut in perpetue  uite pascua ab eo induci mereamur.

uocem autem alienorum non debetis sequi uel audire, sed toto corde ab eis fugere. Alienos dico  quos ipse summus pastor lupos, fures, latrones cognominat; qui gregi non parcentes, oues Christi sanguine redemptas strangulant et uiuos et mortuos deuorant. Qui nominetenus pastores et sacerdotes censentur, sed reipsa Dei contemptores et legis eius preuaricatores, ire ipsius prouocatores super populum uidentur. Qui laqueus et ruina populi dum in sordibus uiuunt, populum in hostiis et muneribus polluunt; qui ceci duces eorum, miserum uulgus in profundum inferni prauis exemplis preuii ducunt. De his dicitur: ue uobis qui tulistis clauem scientie, qui regnum celorum coram hominibus clauditis. uos non intratis et uolentes intrare non permittitis .

Regnum celorum hominibus claudunt quia eis  portam uite predicando non aperiunt, qui tantum ad malum sapientes sunt, bene autem facere nesciunt. uolentes intrare non permittunt, quia multos a bono proposito per mala exempla retrahunt. De his scriptum est: Intrauit mors per fenestras nostras . Sacerdotes fenestre Ecclesie appellantur, quia per eorum uerba corda hominum illuminantur. Sed, heu! per has fenestras mors intrat, dum populus per exempla sacerdotum mortalia crimina perpetrat. Animas que non moriuntur mortificant, et animas que non uiuunt uiuificant . Dicunt enim: Si pecuniam a uobis accipimus, uos a peccatis absoluimus et securos uos apud Deum faciemus. Non enim per ieiunium et uigilias, sed per munera nobis data noxe dimittuntur, quia omnes  homines ad extremum saluabuntur. Hanc uocem, karissimi, et horum consortia ut uenenum fugite, et huic ueridice uoci firmiter credite. A malo declinate et bonum facite, quia neque fures, neque rapaces, neque fornicatores, neque ebriosi, neque maledici regnum Dei possidebunt : sed qui in his uel similibus usque in finem perseuerauerint, in eternum supplicium ibunt, iusti autem in uitam eternam .

Istis diebus, karissimi, recolimus passionem Domini, que nos ab eterne mortis cruciatu et a potestate diaboli  liberauit, et Deo Patri reconcilians, perenni gloria ditauit. Per omnia enim nobis pro similitudine absque peccato conformari uoluit . Sicut legitur quod mulier pro  filio rogatura in montem ad Heliseum uenit, sed ipse baculum per seruum mittens super mortuum ponere fecit . Porro mortuus a baculo magis grauabatur, non suscitabatur. Heliseus autem adueniens super defuncti membra se subtraxit, et ilico mortuus reuixit .

Mortuus hic significat genus humanum pro quo mater Ecclesia ab initio clamat ad Deum. Ipse uero baculum, id est legem, per seruum misit Moysen, que magis homines in morte grauans pressit. At uero Heliseus Christus adueniens mortuo se per omnia configurauit et eum ad uitam resuscitauit. Hoc multis figuris olim precessit, hoc propheticus sermo multifarie expressit. Ad passionem namque  est natus qui, ut ipse ait, in manibus omnium prophetarum est assimilatus. Inaniter enim nasceretur si non pro salute mundi pateretur.

In origine mundi Adam de munda humo plasmatus, sub ligno uite in paradyso soporatur, et mulier de latere eius edificatur ; ita Christus de munda uirgine natus, in ligno crucis morte soporatur, de cuius latere et sanguine et aqua fluente Ecclesia formatur, sanguine redimitur, aqua abluitur.

Abel agnum Deo in sacrificium obtulit, a fratre innocens occisus occubuit; sed sanguis eius de terra clamorem extulit : ita Christus corpus suum Deo Patri in sacrificium obtulit, a Iudaico populo, suo fratre, innocens pro nobis occisus occubuit.  Cuius sanguis de terra clamat, quia Ecclesia, suscepto eius sanguine, laudes Deo resonat. Mundo diluuio pereunte, Ne familiam suam in archa saluat. Quem inebriatum, denudatum, somnoque grauatum Cham subsannat; sed ipse euigilans Sem et Iaphet benedictione exaltauit, Cham maledictione damnat : ita mundo peccatis pereunte, Christus Ecclesiam cruce saluat; quem amaritudine pro nobis inebriatum, contumeliis, obprobriis, ad flagella denudatum somno mortis in cruce grauatum Iudaicus populus subsannat, sed ipse de morte euigilans, duos filios, scilicet clerum et populum benedicendo honorat, infidelem populum maledicendo  reprobat.

Quatuor reges gentium contra u reges Pentapolis  certamen inierunt, et IIII u superantes Loth ceperunt, et predam ex Sodomis duxerunt. Quos Abraham cum trecentis X et uIII uiris persequitur, et fugatis hostibus preda eripitur, Loth incolomis regreditur. Abrahe uictorie potito Melchisedech rex Salem occurrit, panem et uinum obtulit, et ei Abraham decimas ex omnibus dedit . IIii quatuor reges gentium quatuor uicia, gaudium, timor, cupiditas, meror intelliguntur, que IIII uirtutibus, prudentie, fortitudini, temperantie, iusticie opponuntur. Quinque autem reges Pentapolis sunt u sensus nostri corporis. Per Loth uero noster animus, per predam nostra studia bona notantur, per Abraham spiritus, per trecentos fides trinitatis, per X Decalogus legis, per octo beatitudines noue legis  declarantur. Quatuor ergo reges cum u pugnant, quando IIII uicia u sensus nostros in desideriis perturbant. Loth capiunt, predam abducunt, cum animum nostrum a statu rectitudinis sue captiuant, et studia nostra ad illicita pertrahentes, a bono alienant. Tales hostes Abraham, id est spiritus interioris hominis cum fide Trinitatis et preceptis utriusque legis persequitur, et superatis Loth cum spoliis excutitur, quia animus ad bona studia reducitur. Thau namque, T, que in Greco numero trecentos exprimit, in modum crucis formatur, quia per tropheum crucis hostes uiciorum superantur. Post hanc uictoriam, Melchisedech rex sine patre et sine matre panem et uinum uictoribus offert , quia Christus rex iusticie in celis sine matre,  in terris sine patre uictoribus uiciorum pro triumpho corpus et sanguinem suum offert. Cui ipsi decimas ex omnibus soluunt, id est in omnibus preceptis eius ei obediunt.

Abraham ex precepto Domini filium suum in sacrificium offerens, duos seruos cum asino in ciuitate reliquit, ipse cum filio montem ascendens, constructo altari Ysaac desuper ligatum posuit, quem arrepto gladio mactare uoluit. Sed angelus de celo clamans ei parcere iussit. Abraham respiciens arietem inter uepres cornibus herentem uidit, hunc in sacrificio obtulit, ipse cum filio abiit . Abraham qui Ysaac sacrificauit  est Deus Pater qui Filium suum pro nobis immolauit. Omne  seculum figuras precedentium miretur, dum tam certa significatio sequentium in eis expressa comprobetur. Eodem namque loco in quo altare constituit, eodem post Salomon templum construxit; in eo loco quo aries cornibus inter uepres hesit, eo Christi crux fixa stetit, in cuius cornibus ipse inter Iudeos ut inter uepres hesit. Duo serui qui cum asino exspectant, sunt duo populi, scilicet ex regno Isrel et ex regno Iuda, qui in stulticia adhuc perseuerant. Porro uerus Ysaac pro nobis iam immolatus, iam in dextera Dei exaltatus, Iudaicus uero populus adhuc cum asino stulticie exspectans, hoc salutari sacrificio est priuatus.

Hec quoque lex prefigurauit, dum hircum offerri imperauit, super cuius caput omnium peccata per  manus sacerdotis imponerentur, et sic in solitudinem emissus ut a lupis deuoraretur.

Hic hircus est Christus a [pro?] peccatoribus pro genitus, super quem omnium peccata sunt posita, et per eum cruci affixa. Qui in solitudine emittitur, dum a Iudeis gentibus traditur; a lupis deuoratur, dum ab utrisque crudeli morte laceratur.

Precepit etiam lex ut rufa uitula offerretur et in cinerem cremaretur, eiusque sanguine et cincre populus emundandus aspergeretur .

Rufa uitula est caro Christi sanguine rubricata; que in cinerem est cremata, dum in ara crucis, igne passionis est torrificata. Huius sanguine aspersus populus emundatur, quia sanguine Christi et cinere, id est corpore fidelium, populus sanctificatur.

 Hoc etiam per nouam legem demonstratur, in qua Christus in nauiculam descendisse narratur. In qua dum obdormiuit, magnus uentus mare mouit. Discipuli uero, timore perterriti, eum suscitauerunt, et eo surgente, tempestas et uenti cessantes, serenitas et tranquillitas redierunt .

Nauicula est sancte crucis uexillum, qua de salo huius seculi, per Christi passionem uehimur ad tute stationis tranquillum. In hanc Dominus ascendit, dum pro mundi salute crucem subiit. Motus autem magnus in mari concutitur, quia Iudea perturbata ad sedicionem excitatur. Dominus in nauicula obdormiuit, dum se in cruce mortis somno opprimi permisit. Discipuli trepidantes eum excitauerunt,  dum de eius morte seuicia Iudeorum perturbati, magnis precibus auxilium Domini implorauerunt. Quo resurgente  tranquillitas redit, quia omne gaudium fidelibus per Christi resurrectionem uenit.

Piscina quoque Hierosolimis erat, in qua sacerdotes oues immolandas lauabant; quam u porticus cingebant. In his multitudo languentium iacebat que aque motum expectabat. Angelus Domini, certo tempore, in piscinam descendens aquam mouebat, et mota aqua quicumque primus in eamdem intrasset, ab omni languore sanus fiebat. Inter languidos quidam longa egritudine coquebatur, sed a Domino ut sanus surgat et cum lecto abeat imperatur  . Piscina quinque porticibus cincta est Synagoga, u libris legis iuncta. Multitudo languidorum erat numerositas Iudeorum, oppressa languore peccatorum. Angelus Domini certo tempore descendit, et aquam mouit, dum Christus, magni consilii Angelus, mundum intrauit, et signis, miraculis, doctrinis Iudeam perturbauit. Que commota auctorem uite interemit; sed unus languidus sanitatem recepit, quia mox Christi populum a morte redemit. Languldo duo anni de XL deerant, quia populus prior gemina dilectione carebat; qua adepta, languorem anime exuebat et uite sanitatem induebat.

Refert ipse Dominus quendam uineam habuisse et certo tempore seruos suos pro fructibus misisse.  Quos agricole comprehendentes, diuersis suppliciis excruciatos, occiderunt, alios rursum missos pari modo interemerunt. Demum filium suum misit quem nequam turba de uinea iectum occidit. Dominus autem ueniens malos male perdidit et uineam aliis agricolis locauit .

Homo qui uineam habuit est Dominus qui Iudeam de Aegypto transtulit et eiectis gentibus ut uineam dilectam plantauit. Quam sepe circumdedit, id est custodia angelorum et sacra Scriptura muniuit. Torcular fodit, quia offerenda ad altare instituit. Turrim construxit, quia templum toto orbe famosum in ea fieri iussit. Seruos uel prophetas pro fructu bonorum operum misit, sed eos impia gens uariis modis occidit; post quos alios, scilicet apostolos, misit,  sed illos similiter ut priores interemit. Demum Filium uenientem et eos ad penitentiam monentem de uinea eiectam occidit, id est de ciuitate eductum crucifixit. Ideo Dominus tales agricolas  perdidit, dum Iudeos per totum mundum dispersit; uineam aliis locauit, dum sacram Scripturam ad Christianum populum transtulit, qui fructum diuine seruitutis Deo reddit, et Deus ei regnum celorum rependit.

Passio Christi maxime peccatoribus profuerat, qui non iustos, sed peccatores uocare uenerat . Huius rei exemplum nobis diuina misericordia in Pelagia demonstrauit, quam predestinans Dei gratia mire saluauit. Sicut enim legitur concilium episcoporum Antiochie colligitur. Eis residentibus  transit puella multo auro et gemmis ornata, ac multa iuuenum turba comitata, qui nulla de eius pulchritudine capiebant saciamina, quia mira preciosorum unguentorum de se spargebat oblectamina. Huius nomen erat Pelagia, sed ob nimium ornatum ab uniuersa ciuitate dicebatur Margarita. Cum uero omnes episcopi se auerterent et uultum suum quasi a maximo usque scelere absconderent, unus ex ipsis, nomine Nonnus, intuetur eam diutius. Tandem obortis lacrimis prorupit et cepiscopis ait: »Fratres, me credite, hanc mulierem nobis in exemplum hodie ante oculos adductam esse. Et noueritis quod Dominus in iudicio non apostolos, non martyres ostendet, sed hanc mulierem  nobis profert. Quicquid enim suis amatoribus promisit, toto annisu implere studuit.« Post hec surgens, ecclesiam ingreditur, humi lacrimans prosternitur, Deum intime precatur ne collatione huius mulieris a sanctuario Dei repellatur. »Quicquid enim, inquit, tibi Domino Deo omnium umquam promisi, numquam implere sollicitus fui. Hec autem quicquid corruptibilibus hominibus promisit, deuote impleuit.« Eadem uero nocte reuelauit ei Deus de puelle saluatione. uidit namque se in somnis altari astare, missas celebrare, ac nigram columbam  importune uultum suum circumuolare. Quam apprehendens in piscinam iactauit, de qua niue candidior egressa, alta celorum penetrauit. In crastinum iniungit eidem Dei presuli archiepiscopus sollemnia missarum agere et uerbum edificationis ad populum facere. Quo sermonem faciente eadem mulier affuit, et nutu Dei uerbis eius compuncta, flumen lacrimarum profudit. Missa expleta, ad hospicium antistitis festinauit, [ad] pedes eius prostrata , quos exemplo euangelice peccatricis ubertim lacrimis rigauit, ab eo baptizari petiit et impetrauit. Episcopo itaque cum suis ad mensam residente ac cum angelis de salute puelle gaudente, ecce supra tectum domus diabolus nudus apparuit, et magna uoce querulus clamauit: »O  maledicte senex, quid mihi aduersaris? Cur mihi spolia mea rapis? Non sufficit tibi quod quatuor millia Sarracenorum mihi abstulisti et Deo tuo per baptismum obtulisti, quin nunc mihi uas meum dilectum auferres, per quod innumeras huius ciuitatis animas acquisiui? Ille dies est maledictus quo tu aduersarius es natus. Nam lacrime tue domicilium meum ut torrens impingunt, et fundamenta domus mee ut tempestas subruunt.« Deinde ad puellam conuertitur et sic eam alloquitur: »O Margarita dulcissima, quid tibi mali feci, quod te a me auertisti? Auro et geminis te ditaui, generosis te uiris habunde nobilitaui. Ideo ad me conuertere et assuetis deliciis fruere.« Episcopo uero admonente, puella se signauit, et mox diabolus disparuit.  In nocte autem adueniens, dormientem excitauit, infinita bona promittens ad se conuerti rogauit; sed ipsa per Christi nomen et crucis impressionem malignum fugauit. Octaua die muliebrem uestem exuit, uirili induta clam exiit, Hierosolimam pergit, in monte Oliueti se includit. Porro spiritualis mater que eam de fonte leuauit, putans eam in errorem relapsam, acriter plorauit. Quam episcopus consolari cepit, dicens quod cum Maria optimam partem elegerit . Post aliquot annos capellanus eiusdem Nonni episcopi causa orationis Hierosolimam petiit, eamque inclusam in monte Oliueti inuenit, et ab ea cognitus, minime eam cognitus [cognouit], quia ob nimia ieiunia et crebras  uigilias imperialis  eius facies emarcuit. Eo ibidem manente defungitur, et ueste nudata mulier cognoscitur, et per eum cunctis res eius innotescitur. Tunc episcopi, monachi, moniales, clerus cum populo collecti eam condigne sepelierunt, et eum qui omnes homines uult saluari glorificauerunt.

Ad hunc, karissimi, toto corde confugite, uiciis et concupiscentiis uos ei concrucifigite, ut impleti leticia cum uultu  eius ualeatis et delectationes in dextera eius usque in finem habeatis. Quam oculus non uidit, et cetera .



DOMINICA IN PALMIS.


 Super aspidem et basiliscum ambulabis et conculcabis  leonem et draconem . Aspis est genus  serpentis, carmina incantantis fugientis. Dum enim incantatur, unam aurem ad terram deprimere, cum cauda alteram obdurare narratur, ne uocem se incantantis audiat et uerbis eius obediat. Hec fontes et arbores ueneno inficit et sic de eis gustantes interficit.

Hec aspis peccatum figurat, que nobis aures cordis terrenis desideriis obdurat, ne monita Dei nostri audiamus et uerbis eius ad salutem nostram obediamus. Fontem baptismatis et arborem crucis inficit, dum in fide passionis Christi baptizatos flagiciis polluit. Gustantes ex eis interemit, quia uerbum uite et Christi corporis sacramenta gustantes criminale peccatum interimit.

Basiliscus autem, qui et regulus, mortiferum  quadrupes animal legitur, cuius flatum omne quod hauserit moritur. Aues etiam desuper uolantes, eius flatu prefocantes, moribunde decidunt et pennas quasi igni exustas amittunt. Hic pestifer, cum omnia mortificet, a mustela superatus morte tabescet.

Basiliscus mortem designat que cuncta suo tactu a uita disgregat. Aues ab alto per flatum dilabuntur, quia iusti etiam, morte tacti, a uita exuuntur. Hic quatuor pedibus graditur, quia IIII modis humanum genus ad mortem trahitur, scilicet: per primi mandati preuaricationem, per naturalis legis uiolationem, per scripte legis transgressionem, per Euangelii despectionem. Hunc mustela superat, quia caro Christi mortem moriendo enecat.

 Leo, fortissimus bestiarum, perlustrat nemora siluarum; cauda sua terram designat, quam designationem omnis bestia transire formidat. Deinde impetu facto rugiens in siluam irruit, et terrore eius pauefactas bestias lacerans disrumpit.

Per leonem Antichristus intelligitur, cuius potentie fortitudo omnes reges supergreditur. Et sicut leo siluam circuit, sic ille orbem terre sua potestate circumcludit . Terram cauda signat, quam bestie transire trepidant, quia edicta promulgat que omnis homo transgredi formidat. In siluam impetum rugiens dat, bestias inuadens lacerat, quia omnes gentes per terrorem sibi subiugat, cunctosque sibi resistentes crudeliter dilaniat.

 Draconem maximum serpentem Scriptura docet, qui flato [flatu], ueneno, caude uerbere nocet. Hic ui ueneni in ere quasi uolans leuatur, et er per eum concitatur. Elephanti, castissimo animali, insidians, et pedes eius cauda alligans, flatu suffocare nititur; sed a moriente ipse opprimitur; de terra uero illa sanguine infecta preciosus color tollitur.

Draco maximus serpentium est diabolus, rex omnium malorum. Qui flatu, ueneno, caude uerbere interimit, quia cogitatione, locutione, opere animas perimit. Cogitationes inficit flatu superbie, uerbis infundit uirus malicie, cauda constringit mali operis perpetrationem. Per eum er concitatur, quia spiritualis concordia sepe per illum turbatur. Casto  animali insidiatur, quia Christum castitatis auctorem, de casta uirgine natum, usque ad mortem persequebatur; sed eo moriente contritus opprimebatur. Porro de terra preciosus rubeus color leuatur, quia Ecclesia Christi sanguine decoratur.

Dominus igitur super aspidem et basilicum ambulauit, cum peccatum et mortem sua morte destruens, cuncta nociua suis fidelibus substrauit. Leonem et draconem conculcabit, cum Antichristum per electos suos superabit et diabolum cum omnibus membris suis in extremo examine damnabit. Draco etiam et leo diabolus appellatur: draco quia per occultas temptaciones insidiatur; leo quia per manifestas persecutiones subuertere conatur. Draco fuit cum Dominum occulte temptauit; leo exstitit,  cum eum manifesta persecutione inuasit. Sed Dominus leonem et draconem conculcauit, cum et temptationem humiliter et persecutionem pacienter tolerauit. Unde de temptatione eius cantamus: Draconem conculcabis; hodie autem de passione; Libera me de ore leonis. Qualiter autem, karissimi, Dominus operatus sit salutem in medio terre , uolo uestre dilectioni breuiter referre. Hierosolima namque in medio terre sita dicitur, in qua Dominus pro salute mundi  crucifigitur. Hic cum diues esset et pro nobis egens et pauper fieret, ut nos participes eminentie diuiciarum suarum efficeret, Martha et Maria frequenter eum hospicio receperunt, ac de rebus suis ei necessaria impenderunt. Harum frater Lazarus dum infirmaretur, miserunt  ad Iesum, ut ei amici sui egritudo nunciaretur. Qui adueniens, inuenit eum iam defunctum, et iam quatuor dies sepultum. Frequens autem turba Iudeorum ad Martham et Mariam uenerat et eas de fratris morte consolari studebat. Dominus autem, cernens tristem turbam flebiliter lamentari, cepit et ipse simul lacrimari . Ante hoc autem ceco nato per luti unctionem oculos aperuerat; unde Iudei nunc dicebant: Qui potuit facere ut ceci nati oculi aperirentur non potuit hic etiam facere ne hic moreretur?  Itaque cum turba ad sepulchrum pergit quod ingens lapis operit, quem iehsu tolli precepit. Porro mortuus, ut puta quadriduanus, iam fetebat, et pedes ac manus eius institis  constricti erant. iehsu autem Patri gratias agens orauit, ac uoce magna Lazarum de monumento uocauit. Protinus mortuus et ligatus, cunctis mirantibus, de sepulchro prodiit et omnes magno gaudio perfudit . Hoc inauditum miraculum Pharisei audientes, scilicet Iudeorum clerici, mox concilium Hierosolimis collegerunt, atque ad inuicem dixerunt: Quid faciemus, quia hunc hominem tanta signa facere scimus? Si eum sic dimittimus, totus in eum credet mundus. Et si habitus fuerit Deus a Romanis auferent a nobis gentem et locum habitationis. Pontifex autem illorum sententiam in eum protulit quia unum hominem mori pro populo expedit, ne tota gens in perditione sit . Illo igitur concilio edictum promulgatur, ut comprehensus occidatur.  Sed quia non est sapientia, non est prudentia, non est consilium contra Dominum , dum ei non placuit, eis minime licuit implere sue prauitatis consilium. Cum autem placeret sibi opus a Patre iniunctum explere, scilicet pecati cyrografum contra nos conscriptum suo sanguine delere, Hierosolymam cum suis pergens in Bethaniam ad Martham diuertit, que ei et suis comitibus cenam fecit. Lazarus autem qui a morte reuixit unus ex discumbentibus fuit. Cuius soror Maria preciosum unguentum  super caput Domini recubentibus [recumbentis] fudit . Sed Iudas infremuit. Et quia hoc pro trecentis denariis ad furtum suum uendere ei non licuit , ipsum Dominum pro XXX denariis uendidit .  Propter paschalem autem festiuitatem populus ex omni orbe in Hierosolimam confluxerat; qui audiens Lazarum a morte resuscitatum, ad Bethaniam ibat, ut Iesum resuscitantem et Lazarum resuscitatum uideret. Unde Pharisei dicebant: Nihil proficimus, ecce totus mundus post Euangelium abiit . Decreuerunt ergo ut Lazarus interficiatur, sed Deo melius de eo disponente ad utilitatem Ecclesie reseruatur. Nam fertur quod postea XXX annis in Cypro episcopus Ecclesie prefuerit, et sicut eum Dominus a morte corporis, ita ipse multos a morte anime uerbis et exemplis ad uitam reuocauerit. Dominus itaque turbis commitatus, ad montem Oliueti uenit et duos discipulos in ciuitatem mittens, asinam alligatam et pullum cum ea sibi adduci precepit.  Qui abeuntes, asinam et pullum adduxerunt, uestimenta sua imponentes, eum desuper sedere fecerunt. Alii autem uestimenta in uia strauerunt, alii uero ramos de arboribus oliuarum cedentes, in uia proiecerunt. Cum ergo in ciuitate percrepuisset quod iehsu secundum propheciam in asino ibi aduentaret, turbe certatim cum spatulis palmarum ouantes occursitant, Regem Isrel appellant, osanna in laudem eius magna uoce persultant. Hic mos erat illi populo ex iussu legis sollemnitates celebrare cum palmarum spatulis .

iehsu autem uidens ciuitatem fleuit et eam destruendam predixit , quod postea contigit. Nam post passionem transactis XL annis Romani  eam in Pascha obsederunt, ac populum perimentes funditus euerterunt. Ingrediente ergo illo cum turbis ciuitatem, turba puerorum ac totum uulgus cum palmis obuiam prorupit et Regem glorie cum ymnis excipit. Quibus stipatus templum ingrediens, ementes et uendentes columbas de illo cum flagello eiecit , et templum sui corporis dissoluendum, sed post triduum reedificandum predixit . In templo itaque multa signa faciebat, et turbas cottidie celestia docebat. Feria IIII a Iuda traditur, feria u panis et uinum in corpus et sanguinem nobis conficitur, feria uI pro salute omnium crucifigitur. Sabbato in sepulchro requieuit, Dominica  a morte resurgens, uitam et gaudium omnibus in se sperantibus dedit. Hec sunt  sacre huius septimane sollemnia, que nobis renouant preterita et ad memoriam futura reducunt gaudia, quorum uobis pauca pandam mysteria.

Dominus, qui omnes mortuos in ultima die suscitabit, tres mortuos ad uitam reuocauit, per quos nos a tribus anime mortibus uiuificandos declarauit. Puellam namque in domo quasi a somno sic a morte leuauit ; iuuenem uero extra ciuitatis portam elatum coram populo suscitauit . Lazarum autem quadriduanum de monumento uocauit .

Per hos tres mortuos tres mortes anime figurantur, quibus anime a uita Deo separantur. Aut enim cogitando, uel loquendo, uel operando a Deo recedimus et nos eterne morti obnoxios facimus. Mors  cogitationis animam occidit, dum mala per uoluntatem concupiscit. Qui enim uiderit mulierem ad concupiscendum eam, iam mechatus est eam in corde suo . Fornicatio autem mors anime est. Sicut igitur in domo puella, sic iacet anima mortua in conscientia. Que si ad penitentiam conuertitur, a Domino ad uitam erigitur. Morte uerborum anima occiditur, dum mala loquitur. Os enim quod mentitur occidit animam , et maledici regnum Dei non possidebunt . Igitur cuius mala uoluntas prauis consiliis aliis notificatur, hic uelut iuuenis extra portam mortuus portatur. Si uero ad lacrimas penitentie recurrit, a morte Domino resurgente resurgit. Morte corporis anima moritur, dum male cogitata, peius consiliata, pessime  perficere nititur. Ut Lazarus in sepulchro clauditur dum in profundo peccatorum inmergitur; lapide operitur, dum mala consuetudine premitur; manus et pedes institis ligatur, dum ab amicis et adulatoribus in malo confortatur. Hic mortuus etiam fetet, quia sua opinio plurimis nocet. Oratio est premissa, uoce magna emissa resuscitatur, quia talis per assiduas Ecclesie orationes et crebras predicationes uix ad penitentiam prouocatur. Quartum autem Dominus resuscitare noluit pro quo nemo illum petiit, immo sepelire uolentem prohibuit. Dimitte, inquit, mortuos sepelire mortuos suos .

Per hunc mortuum hii expressi sunt qui letantur  cum male  fecerunt et exsultant in rebus pessimis . Mortui qui eos sepeliunt sunt eorum complices, eis in malo consimiles, qui eos praue agentes fauoribus extollunt. Dum enim eos qui quasi per risum scelus operantur laudant, quasi terram super mortuum coaceruant. Hii quia in iudicio confessionis non resurgunt, in inferno sepulti cum diuite ardebunt.

Per Lazarum quoque totum genus humanum designatur, quod in primo parente mortuum in sepulchro male consuetudinis claudebatur, sed per Redemptorem suum a monumento euocatur, dum a peccatis ad uitam reparatur. Porro IIII dies quibus Lazarus iacuit in sepulchro sunt quatuor legum preuaricationes quibus humanum genus deprimitur  sub mortis imperio. Prima lex primo homini in paradyso proponitur. De ligno, inquit, scientie boni et mali ne comedas. Quacumque die comederis, morte morieris . Si hanc homo obseruasset, ipse et tota posteritas eius anima et corpore immortalis permansisset, sed quia diabolo suadente hanc comedendo est preuaricatus, cum omni successione sua est morte multatus. Ecce unus dies mortis.

Homini de paradyso eiecto inditur lex naturalis: Quod tibi non uis, alii ne feceris. Si hanc seruaret, mortem anime euaderet. Sed quia hanc facere neglexit, mortem mundo inuexit. Ecce II dies mortis.

Datur homini lex conscripta, quam obseruans posset eterne mortis euadere discrimina. Hanc quia contempsit, pondere suo eum in morte depressit.  Ecce III dies mortis.

Euangelium homini predicatur, per quod uita eterna donatur, et hoc despicitur, idcirco homo morti addicitur. Ecce IIII dies mortis. Hac quadripertita morte genus humanum hactenus pressum Dominus ad uitam erexit, cum ad montem Oliueti perrexit. Mons Oliueti est celsitudo fidelis populi, oleo leticie uncti. Ad hunc montem Dominus uenit, cum in carne ueniens fideles ad fidem collegit. Duos discipulos in ciuitatem misit, quia doctores fide et operatione perfectos in mundum misit. Duos misit, quia duo Testamenta duos populos, Iudaicum scilicet et gentilem, doceri uoluit. Duos misit quia duo precepta dilectionis  actiuos et contemplatiuos seruare instituit. Qui asinam et pullum  adduxerunt, quia circumcisionem et prepucium ad fidem conuerterunt. Per asinam enim intelligitur Iudea iugo legis ligata; pullus autem indomitus erat gentilis populus, nulla lege constrictus. uestimenta desuper posuerunt, dum eis bona exempla prebuerunt. Dominum imposuerunt, dum Christum per fidem cordibus eorum impresserunt. uestimenta in uia strauerunt, dum eis exempla proposuerunt. Ramos  de oliuis cedebant, dum facta et dicta prophetarum eos docebant. Per oliuas enim prophete designantur, qui oleo unguebantur. Ramos de palmis sternebant, dum pugnas regum contra gentes et eorum uictorias ad pugnam spiritus contra uicia exponendo referebant. Per palmas enim uictoria regum accipitur quia palma uictoria dicitur. Turbe que cum palmis Domino occurrerunt sunt gentes que fidem perceperunt et piis actibus Christi precepta impleuerunt. Pueri qui Dominum cum palmis suscoperunt sunt martyres qui cum palma uitorie ad Christum peruenerunt. Reliquum uulgus quod Domino cum palmis obuiat, eos qui uicia uincunt et cum triumpho uictorie Domino in iudicio occurrunt, insinuat. Dominus excidium ciuitatis predixit quia  hunc mundum dissoluendi [dissoluendum] astruxit. Turbe Osanna conclamant, cum Domino ciuitatem gaudentes intrant, qui [quia] cum sponsam suam Ecclesiam de hac Babylonia in ciuitatem Patris sui induxerit. suos collaudatores secum ad nuptias intrare iubebit. De templo ementes et uendentes columbas abiecit, quia omnes ecclesias uel ordines uel aliquod spirituale donum ementes uel uendentes de templo celestis Hierusalem expellit.

Hic dies palmarum nuncupatur qui exemplo illius populi ab uniuersa Ecclesia cum palmis et floribus celebratur. Hunc ergo, karissimi, Redemptorem nostrum magna uoce laudate, continuis precibus ei supplicate, ut quemadmodum populus Hebreorum illi ad passionem uenienti cum palmis et floribus  occurrit, et quodam modo triumphum illius de morte precinuit ita nos cum palma uictorie de mundo triumphum illius de morte precinuit, ita nos cum palma uictorie de mundo et uiciis cum floribus bonorum operum ei ad iudicium uenienti occurrere ualeamus, et cum triumpho celestem Hierusalem cum eo ad nuptias intrare mereamur.



Hic fac finem si uis; sin autem, hec adiice.


  Hec omnia olim figuraliter precesserunt et nostra tempora quasi digito demonstrauerunt. Abraham seruum suum super circumcisum membrum suum iurare compulit, de quo Christum in carne descensurum presciuit, ut in Mesopotamiam  pergeret et inde uxorem filio suo adduceret. Qui iuramento constrictus in Chaldeam pergit, Rebeccam iuxta fontem repperit, auro et gemmis ornatam ad Ysaac adducit. Sic ordo doctorum a Deo in mundum missus Christi incarnationem constrictus , Ecclesiam iuxta fontem baptismatis inuenit, auro caritatis, gemmis bonorum operum decoratam ad uerum Ysaac Christum adducit.

Populus in Aegypto a Pharaone affligitur et Moyses ad liberandum eum mittitur. A quo dum multa signa fiunt, magi ei resistunt. Hic Moyses iussit agnum absque macula decima die primi mensis concludi et quarta die ad uesperam inmolari cuius sanguine ostia domorum in modum crucis signarent, dum eum in quatuor locis, scilicet in limine, in superliminari,  in utroque poste ponerent, et ipsum agnum assum in domibus comederent. Hoc signo uiso, percutiens angelus pertransiens primogenita Aegyptiorum percussit, et Dominus populum suum cum auro et argento in exsultatione et leticia eduxit quem in columna  ignis in nocte precessit, columna nubis in die protexit. Mare Rubrum diuisit, per quod populus sicco uestigio transiuit. Hostes uero insequentes fluctus operuit, populum autem a timore eorum eruit. Quem letantem ad LXX palmas et XII fontes aquarum uocauit, deinceps celesti pane cibauit. Aquam de petra bis percussa eis produxit, que eos usque ad terram promissam commitata profluxit. Quidam eorum contra tot beneficia ingrati murmurauerunt, et ab ignitis serpentibus perierunt. Quam ob rem populo acclamante et Moyse ad Dominum orante, iussit Dominus ut eneus serpens suspenderetur, quem percussi a serpentibus inspicientes a morte eriperentur.

Terre autem appropinquantes, XII exploratores  miserunt, qui totam terram lustrantes, ad indicium optime terre de fructu eius ad multitudinem detulerunt. Nam botrum preciderunt quem duo uiri in uecte portauerunt, et panem in sporta attulerunt. Ad Iordanem autem peruenientes, fluuius stetit, populus illesus transit, sacerdotibus tuba canentibus Hiericho corruit, et uictis hostibus per Iosue qui et iehsu, populus terram lacte et melle fluentem possedit. Hoc totum nobis sic exponitur.

Populus in hoc mundo a diabolo opprimitur, et Christus ad liberandum eum a Patre mittitur. Qui dum multa signa facit, malicia Phariseorum ei resistit. Ipse etiam agnus absque macula erat, quia peccatum non fecerat. De hoc dicitur: Ecce agnus Dei qui tollit peccata mundi . Hic sicut ouis  ad occisionem ductus occubuit, dum bonus pastor animam suam pro ouibus posuit. Qui decima die primi mensis, hoc est hodie, Hierosolimam ueniens, a Iudeis includitur, et XIu die, id est u feria corpus eius traditur. Cuius sanguine fores quadripertite signantur, dum in fide passionis Christi corpora nostra in modum crucis et baptismate consecrantur. Agnus in domo assus comeditur, dum fidelis populus in Catholica Ecclesia carne passi Christi uescitur. Primogenita Aegypti percutiuntur, dum cruore agni pene eterne mortis destructuntur. Aegyptus, quod tenebre dicitur, peccata sunt que male agentes ad tenebras exteriores ducunt. Horum primogenita magni consilii angelus percussit, dum penas quas peccata genuerant sua morte destruxit.  Populus cum auro et argento letabundus educitur, quia magno precio agni immaculati a tyranno eruitur. Et qui in tenebris infernalibus inclusus tenebatur a luce eterni Solis illustratur, et de carcere mortis ereptus uite palacio locatur. Columna ignis in nocte populum precedit, quia lumen sacre Scripture in caligine huius uite iter nobis ad patriam prebebit. In die columna nubis eos ab estu protegit, quia in die iudicii humanitas Christi ab estu eterni incendii nos defendit. Sicut enim sol sub nube, sic Sol iusticie latuit sub humana carne. Mare Rubrum est baptismus sanguine Christi rubicundus, in quo hostes, scilicet peccata, submerguntur. Fideles a timore penarum eruuntur. LXX palme LXX libri sunt sacre Scripture, per quos LXX discipuli  populum ad palmam uictorie de uiciis peruenire docuerunt. Duodecim fontes XII  apostoli sunt, de quibus flumina Scripturarum per orbem manauerunt. Ad hos educti de Aegypto peruenerunt, dum redempti a Domino iugo fidei se per apostolos subdiderunt et sacras Scripturas scrutari ceperunt. Panem angelorum manducauerunt, dum Christi corpore uesci meruerunt. In quo pane omne delectamentum et omnem saporem suauitatis habuerunt , quia digne Christi pane reficientes, omne gaudium et omnem suauitatem habebunt. Aqua eis de petra bis percussa elicitur, quia euangelica doctrina de Christo in duobus crucis lignis extenso educitur. Que aqua mellitum et oleagineum saporem prebuit, quia Euangelii dulcedinem eterne  uite per Christi misericordiam nobis promittit. Ingrati contra beneficia murmurantes a serpentibus pereunt, quia qui post accepta diuina sacramenta peruerse uiuunt, a demonibus disperibunt.

Aeneus serpens suspensus, in cuius aspectu populus a morsu serpentium est saluatus, est Christus in cruce extensus, cuius fide populus a uulnere peccatorum est liberatus. Aeneus serpens caret ueneno, ita et Christus peccato. Duodecim qui terram explorauerunt sunt XII apostoli qui uitam eternam in mundo predicauerunt. Botrus qui in uecte portatur, est Christus qui in cruce pependisse predicatur. Hunc duo portant, quia passionem eius propheticus et apostolicus ordo mundo insinuant. Panem etiam in sporta detulerunt, quia panem angelorum in carne  uenisse et cibum hominum factum esse nunciauerunt. Fluuio transmisso, Hiericho a sono tube sacerdotum destruitur, quia ultima persecutione superata mundus hic a sono tube angelorum dissoluitur. Deuictis hostibus terra lacte et melle manans uictori populo per Iesum diuiditur, quia hostibus Dei iusto iudicio damnatis, uictori populo de uiciis terra uiuentium fluens torrentibus gaudiorum per Iesum uerum tribuitur. Igitur, karissimi, cum uos suo sanguine Christus ab oppressione diaboli liberauerit, et aditum celestis patrie reserauerit, festinate ad eum peruenire per uiam mandatorum eius, ut possitis ei placere in regione uiuorum atque mortuorum, ubi uobis distribuat gaudia, que oculus non uidit, et cetera.



IN CeNA DOMINI.


 Reuertar ad Hierosolimam cum misericordia, et edificabitur in ea domus mea, dicit Dominus . Sicut sepe dixi uobis, karissimi,  Hierusalem dicitur uisio pacis et significat Ecclesiam que in celis uisura est principem pacis. In hac Hierusalem sumus nos domus quam Deus fide erexit, uirtutibus instruxit, baptismate lauit, gratiarum muneribus ornauit. In hac domo uiui lapides ferramentis tribulationum quadrantur, ut domus in celis de eis construatur, in que securis et malleus aduersitatum  non audiri affirmatur. Hec domus in nobis cecidit, dum mens nostra a culmine uirtutum in uicia corruit, unde et Dominus a nobis recessit. Sed quia istis diebus XL per penitentiam instrumenta spiritualis edificii colligemus, iterum propiciatus repromittit Dominus. Reuertar ad Hierusalem cum misericordia peccata relaxando, edificat domum karismata donando.

Hoc exemplo episcopi domus edificatores collapsam domum hodie restaurant, dum penitentes propter  crimina ab Ecclesia abiectos in Ecclesiam introducendo filiis Ecclesie aggregant. Tabernaculum Dauid quod cecidit hodie erigunt, dum crisma et oleum sanctum conficiunt, per que fideles ad regnum Dei signantur, et in reges ac sacerdotes omnes renati consecrantur. Unde baptizati per albam uestem sacerdotum per mytram preferunt diadema regium. Hodie omnes pastores Ecclesie domum Dei reedificant, dum oues errabundas ad gregem reportant. Hodie uinee Domini cultores precisos palmites uere uiti Christo atque confractos ramos oliue reinserunt, dum excommunicatos et ob flagicia repulsos per indulgentiam absoluunt. Unde et hec dies indulgentie appellatur, quia qui per totam XL mam pro culpis penitentie uinculis a sacerdotibus stringebantur,  hodie peracta penitentia, per indulgentiam absoluti in gremio Ecclesie recepti gratulantur. Hodie Christus discipulis pedes lauit et nobis exemplum pedes fratrum et pauperum lauandi reliquit. Dilectionem enim proximi implemus in fratribus, dilectionem autem Dei in pauperibus. Nam quicquid pauperibus impenditur, Christo exhibetur, sicut ipse in iudicio fatetur. Quod his, inquit, fecistis, mihi exhibuistis . Ergo exemplo Christi lauemus fratrem et Christi uestigia, et ipse abluat nostra crimina.

Hodie Christus corpus et sanguinem suum Ecclesie ob memoriam sui tradidit, per que cottidie remissionem peccatorum accipit; que qui indigne  acceperit, mortis Domini reus cum Iuda erit. Hic  autem indigne accipit qui fornicatione uel adulterio uel aliquo immundo opere polluit [polluitur], aut aliquod criminale facinus commisit, et inde confessionem et penitentiam agere neglexerit, uel obscena facta sua confiteri erubuerit. Saltem hodie ad confessionem et penitentie lacrimas confugiant, ut corpus Domini non ad iudicium, sed ad animarum remedium percipiant.

Hac nocte Christus cum discipulis cenauit, ac per mysticum agnum priscam legem consummans, nouam inchoauit. Et cum eis multa futura predixisset atque celesti doctrina copiose instruxisset, dulci oratione surgens, in se credentes Deo Patri commendauit, montem ascendens orauit, et sudor  sanguinis de eo manauit. Ibi Iuda prodente a turbis Iudeorum ut latro comprehenditur, ut fur ligatur, ut reus in concilium ducitur, ut malefactor colaphis et sputis illuditur. A discipulis relinquitur, a Petro cum iuramento abnegatur. In crastino a Iudeis traditur uinctus gentibus, scilicet Pilato presidi et eius militibus, insuper accusatur morti obnoxius. Quem Pylatus ob inuidiam sciens traditum, uoluit dimittere eum. Erat autem mos Iudeis ut preses eis in festo die uinctum dimitteret quemcunque peterent. Pylatus ergo uoluit ut iehsu dimitteretur, sed ipsi magnis uocibus postulabant ut crucifigeretur, latronem autem laxari petebant qui propter  homicidium in carcere positus fuerat. Pilatus uero coram omnibus manus lauit, se innocentem de eius sanguine clamauit. Igitur iudex omnium et uite dator neci adiudicatur, et Dominus maiestatis seruis pagani crucifigendus mancipatur. A quibus susceptus ad irrisionem ut rex purpura uestitur, dextra eius harundine pro sceptro insignitur, caput eius pro diademate spinis coronatur et flexis genibus salutatur. Deinde consputatur, diris flagellis dilaceratur, post hec cum latronibus de ciuitate educitur, inter nocentes innocens crucifigitur, et uestis eius sorte distribuitur. Mox sententia eterni Iudicis Iudam XXX maledictionibus perculit, qui precium mundi XXX argenteis uendidit et pro unoquoque denario notatus est mortis cauterio .  Edicitur namque ut peccatorum  super eum constituatur et diabolus a dextris eius stare permittatur, in iudicio condemnetur , oratio eius in peccatum conuertatur, ut dies eius pauci fiant, episcopatum eius alius accipiat; filii eius orphani et uxor eius uidua fiant, ut filii eius transferantur et sint mendici, ut de habitationibus eiiciantur, substantia eius a feneratoribus scrutetur, labores eius ab alienis diripiantur, ut nullus ei auxilietur, nullus pupillis eius misereatur, nati eius perdantur, in una generatione nomen eius deleatur, iniquitas patrum eius in memoriam Dei redeat, peccatum matris eius uenia non deleatur, contra Dominum semper fiat, memoria eius de terra dispereat, maledictio ei ueniat, benedictio ab ea longe  fiat, maledictionem sicut uestimentum induat, sicut aqua interiora eius et sicut oleum ossa eius intreat, maledictionem uestimento operiatur, maledictionem ut zona precingatur, ut confundatur pudore induatur, confusione sicut diploide operiatur . Hic dum tot maledictionibus permultatur, eum omnis mundus abhominatur. Nam celum diutius eum aspicere rennuit, terra eum portare exhorruit. Itaque in ere laqueo strangulandus eleuatur, demonibus in ere commorantibus associatur. Aer uero eum pre demonibus abhorrens a se reppulit, unde mox medius crepuit, cadentemque tartarus absorbuit.

Cum autem Unicus Patris in cruce pendens solueret  que non rapiebat, Iudei super dolorem uulnerum eius addebant, dum ei insultando deridebant, insuper acetum et fel ei in potum offerebant, sed ipse pro ei preces effundebat. De latronibus etiam unus eis mortis supplicium improperauit, alter uero misericordiam postulauit. Super quem ilico fons pietatis uiscera misericordie fudit, eique crimina relaxans paradysum promisit, Hodie, inquiens, mecum eris in paradyso . Per hunc mundo innotuit quod pro peccatoribus in cruce paciendo, sanguinem suum fundere uoluit, qui latroni in articulo mortis penitenti uitam tribuit. Ibi in cruce pendens iudex noster iudicatus iudicium exercuit,  dum unum ob nequiciam reppulit, alterum ob confessionem glorie intulit, per hunc ostendens quod sua passio iustis quidem saluatio, impiis autem sit damnatio. Mundus autem cernens factorem suum tam atrociter cruciari, scelus expauit, et totam terram tetra caligine a uI hora usque ad uIII obscurauit. Hora uIII ut hominem de ceno  mortis leuaret quem de limo creauit, Filius Dei in mortem se inclinauit. Eo moriente tota terra contremuit, mortuos de se euomuit. uelum templi in duo discinditur, petrarum duricia finditur. Mortui resurgunt, testimonium suo Domino reddunt. Tunc quidam militum latus Domini lancea perforauit, et continuo unda sanguinis et aque in redemptionem mundi emanauit, et his uisis centurio eum Dei Filium  affirmauit. Ioseph autem, prediues homo, corpus Iesu a Pilato petiit et impetrauit, et de cruce deponens, in monumento nouo locauit. Porro Christus ad inferni claustra descendens, sedentes in tenebris et umbra mortis uisitauit, fortem diabolum ipse fortior superans, mortem uita necauit, ac regnum tyranni disturbans spoliis acceptis uictor tercia die triumphans remeauit. Hoc totum prophete futurum predixerunt, hoc uariis figuris presignauerunt. Rex namque piissimus Iosyas celeberrimum Pascha sollemnizauit et cunctum populum regni ad conuiuium inuitauit. Qui dum ab Aegypti rege necatur, ab omni populo, sed precipue ab Hieremia lamentatur. Hic propheta, dum in campo Mageddo lamentatur, ubi rex occubit, uena fontis et uiror arboris aruit.  Hic Iosias est Christus rex iusticie, qui celebre uniuerso mundo Pascha celebrauit, cum se ipsum Deo Patri in paschali die Iudeorum inmolauit. Ad conuiuium populum inuitauit, quia per commestionem corporis sui ad epulas eterni conuiuii omnes fideles uocauit. Hic a rege Aegypti occiditur, dum per consilium diaboli regis tenebrarum a Iudeis morti addicitur. Ab omni populo, sed maxime a propheta lamentatur, quia quamuis ab omni antiquo populo uariis modis, sed maxime a prophetis factis et dictis mors Christi prefiguratur. Super mortem quoque eius omnes gentes flebunt, cum eum uidebunt in quem transfixerunt . In campo ubi rex occubuit fons et arbor aruit, quia in Iudea ubi  Christus occubuit fons baptismatis et arbor crucis aruit, dum neutrum sibi prodesse in perfidia permanendo fecerit. Unde et eedem lamentationes his diebus in ecclesiis lamentando recitantur, per quas mortis Christi tempora presignabantur, dum eadem passio Christi a fidelibus uenerabiliter celebratur.

Ionas quoque  ad predicandum a Domino mittitur, quia ascendens in nauim, magna tempestate concutitur. Procellis namque et uentis in mari seuientibus, ipse in naui soporatur, sed a pauidis nautis sorte deprehensus, a naui in fluctibus iactatur, moxque mare tranquillatur. Quem cetus absorbens tres dies in uentre tenuit, post quos Domino iubente uiuum in aridam euomuit. Qui mox  ingressus Niniuitis predicauit et ciuitatem a subuersione saluauit .

Ita Christus in mundum ad predicandum populis a Patre dirigitur, qui ascendens in crucem, tempestate persecutionis excipitur. Iudeis itaque et gentibus ut uentis et procellis in eum seuientibus, ipse soporatur, dum in cruce morte grauatur. Sorte deprehenditur, quia solus ad redemptionem humani generis eligitur. A naui in mare a nautis iactatur, dum de cruce depositus a suis seuicia Iudeorum perturbatis, in sepulchro tumulatur. Furor uentorum in mari sedatur, quia infestatio demonum ab humano genere Christi morte refrenatur. A ceto absorptus et in uentre eius triduo detentus euomitur, quia Christus ab inferno receptus post triduum  mundo redditur. Niniuitis predicat et ciuitatem a subuersione liberat, quia Christus gentibus per apostolos predicat et mundum a periculo perditionis saluat.

Qui etiam fessus ex itinere super fontem uI hora sedebat, sed mulier Samaritana aquam haurire ueniebat, quam ipse de u uiris legitimis salubriter monuit, de uI uero non legitime habito corripuit. At illa, ydriam relinquens, in ciuitatem cucurrit, totum populum ad eum conuertit .

Christus iter agebat, dum in carne humana ouem perditam querere ueniebat. In itinere fessus laborabat. Super puteum uI hora sedebat, dum uI etate mundi uito die de torrente mortis in uia bibebat ac uI hora super profundum crucis mysterium in  ligno pendebat. uenit mulier de Samaria aquam haurire, quia Ecclesia de gentibus uenit ad fontem baptisma percipere et aquam in uitam eternam salientem, scilicet euangelicam doctrinam, meruit accipere. Hec u uiros legitimos habuit, quia ei Deus quinque sensus ad se colendum tradidit . Ipsa uero se cum non legitimo polluit, cum errorem secuta, contempto Dei cultu, ydola coluit. Hydriam reliquit, dum ydolatriam deseruit et totum populum ciuitatis mundi ad fidem conuertere studuit. Hec mulier, cuius uascula Heliseus oleo impleuerat, quia Christus oleo Spiritus sancti corda fidelium habunde impleuerat.

Nunc, karissimi, consideranda sunt mysteria operum  Dei. Feria uI Deus hominem fecit, feria uI eum redemit. Tercia hora traditur homo esse formatus. Tercia hora ad reformandum eum Christus est neci adiudicatus. Sexta hora homo mandatum Dei comedendo transgreditur, hora uI Christus pro preuaricatione eius crucifigitur. Hora uIII homo de gaudiis paradysi eiicitur, hora uIIII Christus pro reconciliatione eius morti subiicitur.

Per lignum preuaricationis homo periit, per lignum crucis rediit. Homo de fructu uetiti ligni comedens, morte multatur; de fructu ligni uite, id est crucis, surgens ad uitam reparatur. Lege quadripertita homo morti addicitur, cruce quadrifida de morte redimitur. Per Euam, quod uita sonat, homo seducitur, per Christum, qui est uera uita, a  morte ad uitam reducitur. Per serpentem uirus mortis mundo infunditur, per eneum serpentem in cruce exaltatum dulce poculum uite uniuersis refunditur.

Christus ab impiis comprehenditur, et homo a demoniis captiuus reuertitur. Christus ligatur, et homo a funibus peccatorum enodatur. Christus a discipulis relinquitur, et homo agminibus angelorum coniungitur. A Petro Christus negatur, sed homo coram patre et angelis confessus, ab ipso Filio Dei uocatur. Christus colaphis ceditur, et stimulus Satane per penas colaphizans repellitur. Christus consputatur, et homo a sputis insultantis coniugis defenditur, ne nomen discalciati sorciatur. Mos erat Iudeis si quilibet absque liberis moreretur,  mulier propinquo eius iungeretur. Si accipere eam rennueret, mulier calciamentum eius soluens, in faciem eius spueret, et ipse nomen discalciati acciperet .

Mulier hec uidua lex carnaliter intellecta accipitur, cuius maritus carnalis populus defungitur, sed ipsa alteri uiro, scilicet Christiano populo copulatur, dum spiritualiter accepta ei in operationem sociatur. Qui ergo legem spiritualiter implere recusant, hos ipsa eterna confusione consputat, quia Moyses eos apud patrem accusat . Calciamentum soluit, quia carnalem obseruantiam ab eis tollit. Ipsi nomine discalciati censentur, quia absque meritis iusticie existentes, de libro uite nomina eorum delentur et in terra scribentur cum confusi ab Ecclesia  sanctorum repudientur. Christus paganis torquentibus committitur, et homo demoniis traditus cruciandus dimittitur. Christus a gentibus illuditur, et homo ab irrisione demonum eruitur. Christus uestibus suis denudatur, purpura induitur, et homo pannis peccatorum expoliatur, stola immortalitatis uestitur. Christus harundine pro sceptro insignitur, et homo ad sceptrum regni Dei calamo scribentis ascribitur. Caput Christi spinea corona circumdatur, et homo gloria et honore coronatur; Christus irrisione salutatur et hominis saluatione angeli gratulantur; Christus flagellatur et homo a percutientibus malleis liberatur; Christus cruci affigitur, et homo ab eterno cruciatu ad gaudium erigitur; Christus  felle potatur, et homo pane angelorum cibatur; Christus nece plectitur, et homo mortuus uite redditur; Christus pro nobis factus maledictum pendens in ligno  de cruce tollitur, et homo de maledicto absoluitur; Christus in sepulchro tumulatur, et homo in paradyso locatur; Christus in infernali carcere clauditur, homo uero in celesti curia laureandus recipitur. Hec omnia, karissimi, contulit nobis passio Christi.

 His tribus diebus sepulturam Domini celebramus, et ideo in diuinis officiis tristiciam discipulorum simulamus, dum Gloria Patri et alios cantus leticie non resonamus, nec signa ad horas sonamus ut eorum gaudii etiam consortes fiamus. Lumina tribus noctibus extinguuntur, quia lumine angelorum et hominum in cruce extincto, tres hore tenebris offenduntur.

Hodie crisma et oleum conficitur quo serui Dei in frontibus eorum signantur, quia hodie per oleum misericordie Christi penitentes a iugo diaboli relaxantur. Unde dicitur: Computrescet iugum a facie olei . Iugum a facie olei computruit, dum Christi misericordia hominem a dominio diaboli eripuit.

 Cras altare denudatur et crux salutatur, quia Christus uerum altare, in quo uota fidelium Deo Patri sacrificantur, illa die ab impiis ad cruciatus denudabatur; crux que ab illis subsannabatur, nunc uenerabiliter ab omnibus honoratur.

Sabbato populus baptizatur, cum Christus in sepulchro quieuisse  predicatur, quia per baptisma mortem Christi imitatur. Mundo enim ob renunciationem Christo concrucifigimur et in morte eius per baptisma ei consepelimur. uiciis et concupiscentiis crucifigimur, dum in modum crucis in baptisma mergimur. Triduo Domino consepelimur cum ter undis inmersi quasi terra operimur. Cum de fonte baptizati ascendunt, quasi cum Christo ad gloriam resurgunt. Crismate signati albis uestiuntur,  quia inmortalitate redimiti per mortem Christi in regno Dei reges et sacerdotes coronabuntur.

Per cereum qui illa die consecratur columna ignis que precessit filios Isrel ab Aegyptiis per mare Rubrum ad terram repromissionis designatur; et est Christus, qui ut ille agnus pascha nostrum est Christus immolatus, cuius sanguis iugum seui tyranni compressit, nosque ab eius dominio per baptisma uexit, cuius igne, scilicet Spiritu sancto, omnes fideles anime illuminantur et ad supernam patriam illius ducatu per uiam caritatis ire iocundantur. Hostibus in mari Rubro extinctis filii Isrel egressi canticum Domino cecinerunt; ideo baptizati, deletis peccatis in baptismate, Alleluia, quod est canticum leticie, concinunt, quia innocentiam primi  parentis amissam recipiunt. Igitur, karissimi, cum nos seruos peccati Filius Dei proprio sanguine a dura seruitute liberauerit, et uere libertati redonauerit, toto corde diaboli seruicium fugiamus, et Liberatori nostro in sanctitate et iusticia omnibus diebus seruiamus, ut cum ipse apparuerit uita nostra, appareamus et nos cum ipso in gloria, quam oculus non uidit, et cetera .



DE PASCHALI DIE.


 Hec est dies quam fecit Dominus, exsultemus et letemur in ea . Omnes dies, karissimi,  Dominus in sua maiestate fecit, sed hanc pre omnibus sua pietate et angelis et hominibus ad gaudium  elegit. Nocti quippe mortis et miserie, que a peccato Ade inchoans cunctos sue caligini inuoluit, hec sacra nox finem imposuit. Dies autem felicitatis et gaudii hodie inchoauit quam nullum uespere [nullus uesper] terminabit. Totum tempus ab Adam usque ad Christum dies mortis dicebatur, quo omnis homo moriens ad tartara ducebatur. Istud autem tempus dies  uite et resurrectionis appellatur, quo incipiente Christus cum multis resurrexisse predicatur; quo finiente totum genus hac eadem die resurrecturum non dubitatur. Hac etenim die, scilicet hoc tempore gratie, electi, de carne subtracti, mox gaudium Domini intrabunt ; transacta autem ultima resurrectione, duplicia in terra sua possidebunt, cum corpore simul et  anima perhenniter de bonis Domini gaudebunt. Ideo in diuinis officiis nunc dicimus: Hodie resurrexit, dum eum ante plurimos annos resurrexisse nouerimus. Ob magnitudinem autem huius diei tota hec septimana pro una die celebratur, unde et cottidie hec dies cantatur. Ideo et uespertina hora non solito more, sed officio misse inchoatur, quia hec sacra dies est figura illius magni diei qui nullo uespere terminatur. Hec est illa dies una melior super milia, et qua et angelis et hominibus per Christum collata sunt gaudia ineffabilia. Hodie Dominus uirtutum deuicta morte ab inferis resurrexit, et populum proprio sanguine redemptum, de carcere mortis exemptum, curie angelorum Rex glorie inuexit. Hodie bonus pastor ouem perditam ac magno labore  inuentam propriis humeris ad gregem reportauit, atque gaudentibus angelis in celis associauit. Hac die exultemus cum Dei creatura que hodie per Christi resurrectionem reparata est ad eternitatis iura. Hac die cum ordinibus angelorum letemur, quia hodie numerus eorum per homines impletur. Hac quippe die celorum altitudo per serenum iocundatur, quia hodie in eis Hierosolima ut ciuitas reedificatur. Hodie superni ciues gratulantur, quia per Christum electi homines eis annumerantur. Sol et luna et sydera hodie depromunt suum gaudium clarius lucendo, que in morte Christi merorem exhibuerunt, radios suos abscondendo. Et merito: nam luna solis claritas, soli autem repromittitur  septem dierum lucis hylaritas. Terra hodie pre omni creatura letatur, quia Christus de eius materia homo generatur, mortuus in eius gremio tumulatur, et ipsa in eius substantia super omnes dignitates angelorum exaltatur. Fontes, maria et flumina hodie per tranquillitatem hylarescunt, ad Deum benedicendo Christum in uadis suis mundi crimina lauisse innotescunt. uolucres hodie dulci  gaudio tripudiant, dum dulcem melodyam quasi reciprocis uocibus dulce iubilant. Hodie cuncta a Deo creata per Christi resurrectionem gaudio perfunduntur, dum ethera serenitate, fluctus tranquillitate, silue frondibus, prata floribus, arua segetibus, diuersa animalia leta fetibus intelliguntur. Solus autem infernus tristis gemit, quia Dominus fortis  hodie portas ereas et uectes ferreos eius confregit. Solum, inquam, tartarum amara tristicia afficit, quia hodie fortem leonem fortior leo de tribu Iuda uicit, et predam quam insaciabilis infernus deuorauit, ad superos remeans, in celesti palacio locauit. Hec est preclara sollemnitas sollemnitatum, que ut Lucifer stellarum, uel topazius gemmarum, sic extat decus omnium festiuitatum. Hec communis est et angelis et hominibus, quia hodie homo redditus est supernis sedibus. Hec sacra festiuitas Pasena, id est transitus, uocatur, quia sicut Hebreorum populus ab angelo, per Aegyptum ad percutiendum transeunte, per sanguinem agni occisi liberatur, sic populus fidelium per sanguinem Christi ueri agni a diabolo defensatur. Et sicut ille populus a  iugo Pharaonis liberatus, in terram repromissionis transiuit, ita populus Christianus a iugo diaboli per Christum liberatus in patriam paradisi transibit.

Ergo redempti a Domino cantate ei canticum nouum, cuius laus est in Ecclesia sanctorum . Ille nouum canticum resonat, qui, relictis peccatis, nouam uitam bonis operibus inchoat. uerus Isrel, scilicet populus fidelium, letetur in eo qui fecit eum  et eripuit eum cum Lya et Rachel de peregrinatione ad patriam fugientem, et repressit Laban cum sociis persequentem, uidelicet Christianum populum eripuit Dominus de exilio huius uite cum actiua et contemplatiua uita, ad patriam paradysi tendentem, et reprimit diabolum  cum temptationibus et persecutionibus impedientem. Filie quoque Syon, id est anime in Christo renate, in Rege suo hodie exultent, qui eas uestimento salutis et indumento iusticie induet. Anima mea magnificat hodie Dominum, quem, queso, fratres omnes, magnificate mecum et uoce magna exaltemus nomen eius in idipsum , scilicet in Christum. Narremus hodie laudes eius et uirtutes eius et mirabilia eius que fecit, quia Dominus seruum unicus abiectum redemit, perditum  de lacu miserie, et de luto fecis leuauit et in solio glorie cum principibus locauit. Anima mea exultat in Domino, quem omnis spiritus hodie laudet in iubilo. Os meum laudem Domini annuntiat,  cuius nomini sancto omnis, rogo, caro, benedicat .

Seruus a tyranno de patria paradysi in exilium seducitur, et regis filius de palacio in carcerem ad reuocandum eum mittitur. Ouis centesima, de grege aberrans, a lupo abducitur, sed pius pastor ad eruendum eam carne induitur. Itaque per quem omnis creatura fit ex nichilo, hic fit ex fragili sexu homuncio. Qui omnia claudit pugillo, clauditur in puelle utero. Per quem totus mundus creatur, ex femina generatur. Pannis obsitus reclinatur in presepio; angelos gloria uestiens subnixus est maiestatis solio. In cuius conspectu nec celi mundi predicantur, circumcisione et hostia mundatur. Parentibus humanis subditur, cuius famulatui omnis  summa angelorum dignitas prona subiicitur. Cuius sanctitate scelus extergitur, a seruo undis inmergitur. Ab hoste esuriens temptatur per quem caritas angelorum in gloria firmatur, qui eos sua ineffabili dulcedine saciat, dum semper in eum prospicere desiderant; qui est fons omnium bonorum, leuamen omnium laborum, ex itinere fatigatur, sitim aqua extingui precatur. Somno opprimitur in cuius laudem concentus celorum uigilare describitur. A quo est omnis benedictio, maledicitur; quem demones contremiscunt , a demone obsessus dicitur. In cuius nomine omne genu flectitur, celestium, terrestrium et infernorum , flexo poplite lauat pedes discipulorum. Tristicia et merore afficitur, per quem frequentia beatorum gaudio et leticia  afficitur. Qui taliter cum hominibus conuersatus sub forma serui latuit, per signa et miracula Deus uerus claruit. Nam eum nascentem astra matutina laudauerunt , dum protinus celi in obsequium eius nouam stellam miserunt. Omnes filii Dei ei iubilauerunt , dum angeli in laudem eius Gloria in excelsis Deo alta uoce persultauerunt . Reges cum muneribus adesse festinant, ac Regi glorie ceruices adorando inclinant. Celum super eum reseratur, paterna uox Filium protestatur, Spiritus sanctus in eum descendens in omnibus ei cooperatur. Angeli ei ministrant, spiritus inmundi presentiam eius formidant. Aquam  in uinum, uera uitis, commutauit, mortuos uita eterna uerbo resuscitauit. Cecis uisum lux  mundi refudit, surdis obstructas aures reclusit. uincula lingue mutorum uerbo Dei soluit, paralyticorum turba eius imperio sanata lectum tollit. Sanguinis fluxum stringit, febrium ardorem fons uite extinguit. Claudis gressum, leprosis mundiciam contulit; cateruas demonum ab obsessis expulit. Quatuor milia hominum uII panibus, panis uiuus, saciauit. Item u milia u panibus, panis angelorum, saturauit. Fluctus maris siccis pedibus perambulat, uentorum rabiem sedat. Facinorosis crimina relaxat, discipuli in eius nomine omnem uirtutem inimici calcant. Et quia sol et luna eius pulchritudinem mirantur, coram suis ut Deus transfiguratur. Et quia speciosus forma pre filiis hominum fuerat  , facies eius ut sol rutilat. Et quia iudex uiuorum et mortuorum comprobatur, Moyses mortuus et Helyas uiuus ei confabulantur.

Postquam his et talibus annis XXX et tribus plus uera lux in tenebris luxit, et filios Dei dispersos in unam fidem congregans, immo seruos transfugas, reditum ad patriam copiose instruxit, tenebrosa corda Iudeorum immensum iubar flammiuomi luminis ferre non ualuerunt, unde cum armis et facibus conglobati, illud extinguere uoluerunt. Qui primitus uerbo illius prostrati sunt, deinde ipso concedente salutem mundi perfecerunt. Igitur bonus pastor a furibus et latronibus comprehenditur, sed pusillus grex a lupis dispergitur. Agnus pro ouibus immolatur, et uita morte strangulatur. Tunc lapis  angularis a Deo probatus ab edificantibus reprobatur, in quo duorum parietum ab Oriente et Occidente uenientium compago copulatur . Nascens namque attraxit gentiles cum muneribus ab Oriente, moriens attraxit gentiles per confessionem ab Occidente. Pylatus autem et centurio Romani ab Occidente erant, qui eum iustum  uel Filium Dei  dicebant. Porro Iudei uinee Dei agricole heredem multis contumeliis et obprobriis affectum morte turpissima , condemnauerunt dum eum in cruce ut Moyses serpentem in deserto  exaltauerunt. Tunc dulcis botrus cypri in uecte baiolabatur, et dulce poculum uite de eo in crucis prelo premebatur. uerumtamen celum, quod eo nascente noua luce illustratur, eo  moriente in cruce horridis tenebris obfuscatur. Sol, qui eo nascente aureo circulo coronatur , eo moriente lugubri caligine obscuratur. Tellus, que eo nascente fauos olei effudit, eo moriente mortuos euomens, ruitura contremuit. De ligno namque, soluta maledictione, depositus, in sepulchro dormiuit conturbatus. Iudei autem magnum lapidem ad monumentum uoluentes sigillauerunt, custodes, ne furaretur a discipulis, adhibuerunt. Ioseph, qui eum sepeleuit, custodie includentes, sigillo et custodibus munierunt; Nichodemum uero, qui eum audiuit, de dignitate sua deposuerunt. Interea Rex glorie cum exercitu angelorum tenebrosum tyranni regnum adiit, spolia ei rapit, cum nobili pompa hodie remeat, baratro exemptos celo  collocat, parietem angelicum collapsum hominibus restaurat, corpus de sepulchro resuscitat, ultra non moriturus, omnibus se diligentibus uitam eternam donat, celestis ergo nuncius premittitur, qui hoc mestis discipulis referat, quatenus illorum tristicia in gaudium conuertatur. Qui lapidem de monumento remouens desuper sedit, eiusque facies ut fulgur, uestis ut nix resplenduit. Quo uiso custodes sunt exterriti et facti sunt uelut mortui.

Maria autem soror Lazari et Maria mater Iacobi, postea Hierosolimorum episcopi, et Maria soror matris Domini, uxor Salomei, cum preciosis unguentis ad monumentum ueniebant quibus Dominum, ne a uermibus corrumperetur, unguere uolebant.  uiso uero angelo, nimio pauore consternantur, sed blande ab angelo consolantur. Quibus Dominum uicta morte resurrexisse nunciat, eumque in Galilea uidendum insinuat.

Interim Dominus resurrectionis Ioseph in carcere ut sol resplendens apparuit, quem ille Helyam putauit; ipse uero se Iesum ab eo sepultum et nunc a morte resuscitatum affirmauit; eumque de carcere sublatum in Arymathyam statuit. Porro ipsa die Iudei in concilium conueniunt, ad carcerem mittunt, ut Ioseph ad iudicandum adducatur precipiunt. Qui reuersi referunt se carcerem clausum et sigillum sanum reperisse, aperto uero carcere neminem ibi inuenisse. Illis inde hesitantibus, ecce quidam accurrunt de custodibus, qui referunt Iesum  uere resurrexisse et se angelicas uisiones sibi uidisse. Iudeis autem non credentibus, et improbe corpus ad custodiam traditum repetentibus, ibi respondent talibus: »uos tradite Ioseph, quem custoditis, et nos tradimus Iesum, quem custodiendum commisistis. Sed sicut uos Ioseph non potuistis custodire quin diuinitus euaderet, ita nos nequiuimus obstare quin iste, cum Deus fuerit, resurgeret.« His auditis, copiosam pecuniam militibus dederunt et ut eum sibi dormientibus a discipulis furatum dicerent persuaserunt. Qui postquam pecuniam acceperunt, et Iesum resurrexisse et se pecuniam a Iudeis accepisse suo domino retulerunt.

Igitur ut ortus est sol qui cognouit occasum suum, et iterum suo iubare illustrauit mundum de sua absentia  tenebris meroris suffusum, mox nostra, que, iam inimicitias inter Deum et homines morte sua soluens, omnia in celis et in terris pacificauit, ac mundum iam Deo Patri sanguine suo reconciliauit, apparens discipulis pacem annunciauit, magnoque gaudio corda eorum letificauit, assum piscem et fauum mellis cum eis manducauit, per hoc insinuans quod per eius passionem dulcedinem eterne uite omnibus in se sperantibus dabit. Insuper multi sanctorum qui cum Christo resurrexerant, in ciuitatem uenerunt, et multis apparentes, plurima eis de alia uita narrauerunt, atque in omnibus Domini letificauerunt. Hec sunt sacra huius diei gaudia, et angelis et hominibus celebria, a patriarchis et prophetis prefigurata et prenunciata.

 Ioseph namque a patre suo post fratres in solitudinem mittitur, sed ab ipsis, consilio Iude, in Aegyptum uenditur. A lasciua domina petulanter arripitur, a familia perstrepente compressus carceri includitur. Inde educitur, a rege princeps constituitur, nomen Saluator mundi ei imponitur. A fratribus et ab omni populo adoratur, Aegyptusque per eum a fame liberatur.

Sic Christus a Patre post refugas seruos mittitur, sed a Iuda, consilio Iudeorum, uenditur. A Synagoga, in carnalibus lasciua, crudeliter comprehenditur; a militibus ut Ioseph familia circumfunditur; occisus sepulchro ut [Ioseph] carceri includitur. Inde resurgens a rege omnium princeps Deo super  omnia constituitur, nomen eius Saluator mundi, ab omni populo ubique diligitur. A sole et luna et stellis XI adoratur, quia hodie a Ioseph et Maria et XI apostolis deuote ueneratur. Et ecce ab  omnibus populis et linguis adoratur, et totus mundus per eum saluatur.

Populus Dei ab hostibus olim affligebatur, sed Samson ad eruendum eum per angelum nasciturus prenunciabatur. Qui natus Nazareus, id est sanctus uixit, et spiritus fortitudinis opera eius direxit. Postquam creuit, ad gentem hostium pergens, leonem in uia fregit. De cuius cadauere postmodum mel sumpsit, uxorem alienigenam duxit, problema de melle et leone conuiuiis proposuit, premium solutoribus spopondit. Quod dum ipso Samsone coniugi aperiente,  ipsaque eis indicante, resoluunt, promissum premium percipiunt. Porro cum ipse in patriam ad patrem et matrem reuertitur, uxor ab alio corrumpitur, quod ipse reuersus uulpibus et igne ulciscitur .

Sic populus Dei in hoc mundo a demonibus opprimebatur, sed uerus Samson, quod sol dicitur, scilicet Christus, ad saluandum eum per angelum matri uirgini prenunciabatur. Qui natus Nazareus, id est sanctus per omnia uixit, et spiritus fortitudinis in eo manens cuncta opera eius direxit. Ad gentem hostium pergit, dum in Iudeam passurus tendit. In uia leonem confregit, dum ipse uia ad uitam in uia huius mortalitatis diabolum, qui tanquam leo rugiens circuit querens quem deuoret, in  cruce deuicit. Mel de cadauere eius sumens manducauit, dum dulces electorum animas, quas ille auarus predo deuorauit, de uentre inferi abstrahens sibi incorporauit. Alienigenam sibi copulauit, quia Ecclesiam de gentibus per fidem sibi associauit. Problema conuiuiis proposuit quia sacram Scripturam de sua incarnatione, de sua uictoria et iustorum saluatione fideles doceri uoluit. Cuius mysteria per clauem Dauid uxori Ecclesie cottidie aperiuntur, a Catholicis expositoribus soluuntur, et sic a fidelibus intelliguntur, quique premio eterne uite a ipso remunerabuntur. Ipse uero dum in patriam celestem ad dexteram Patris et ad matrem supernam Hierusalem reuertitur, uxor eius Ecclesia ab hereticis corrumpitur, quod ipse ad iudicium reuersus flamma  ac demonibus ulciscitur.

Hic Samson ligatus multis funibus, a cognatis suis traditur hostibus. At ipse, ruptis uinculis, cum mandibula asine turbam hostium strauit, alios fugauit. uictoria potita, siti laborat, sed fons de mandibula erumpens uictorem refocilat.

Sic Christus, a propinquis suis Iudeis ligatus , uinctus gentibus ad perdendum traditur. Ipse uero, uinculis mortis solutis, humanitate sua cateruas demonum superauit, de humano genere fugauit, per apostolos aduersarios expugnauit. Iudaicus quippe populus per stulticiam erat asinus. De quo nascitur Christi caro, mandibula conterens dura legis pabula, dum nobis reserat profunda eius mysteria.  Fons de mandibula erumpens est fons baptismatis de Christo fluens. uictor noster sitit salutem hominum que restinguitur baptismate et fide fidelium.

Hic quoque Samson in ciuitatem ad mulierem ingreditur, sed ab hostibus obsidetur. Ipse uero media nocte claustra portarum tulit, et humeris ferens per cuneos hostium montem ascendit.

Sic Christus ad uxorem suam, ad infernum, scilicet Ecclesiam inibi detentam, ingreditur, sed ab hostibus in sepulchro obsidetur. Ipse uero media nocte claustra inferni dissipat, antra rugentium leonum et cubilia draconum, domos penarum, latebras tenebrarum captiuis ablatis euacuat. A morte resurgens, custodes territat, celi alta penetrat.

Hunc Samsonem meretrix inebriat, in gremium  suum ad dormiendum reclinat. Cui dormienti comam capitis abradit, in manus hostium uinctum tradit. A quibus excecatur, carceri mancipatur. De quo in die conuiuii educitur, sed per ipsum duobus columnis concussis subruitur, eoque moriente magna multitudo opprimitur.

Hec meritrix est Synagoga, que Christum amaritudine inebriauit, in gremio suo ad dormiendum collocauit, cum Hierusalem in mortis somnum eum per supplicia inclinauit. Capillos ei precidit, dum discipulos, qui quasi crines ei inheserant, abscidit. uinctum hostibus tradidit, quia Dominum uinctum gentibus obtulit. Ab hostibus excecatur, dum a militibus luce huius uite priuatur. Carcere clauditur, dum in tumulo conditus plangitur. In die conuiuii  educitur, dum in die Pasche, que est dies conuiuii angelorum, de sepulchro erigitur. Concussis uero duobus columnis, domus subruitur et populus opprimitur, quia post passionem Christi commotis duobus regibus, templum, quod erat domus conuiuii Iudeorum, subuertitur et populus in ultionem mortis Christi perimitur.

Horum figura est nobis quoque expressa in animalium natura. Nam fertur quod leo apertis oculis dormiat, et cauda sua uestigia deleat, ne a uenatoribus  inueniri queat: ita Dominus Christus, leo de tribu Iuda, obdormiuit et somnum mortis cepit in humanitate, sed uigilauit diuinitate. Mysterium nostre reparationis carne sic celauit quod  a demonibus uel persecutoribus indagari non ualuit.

Dicitur enim quod leena catulos suos mortuos fundat, et ipsi ad uocem patris rugientis die tercia surgant: sic triduo Christus, qui in sepulchro iacuit mortuus, die tercia surrexit, Patris uoce expergefactus, sicut olim de eo predixit Iacob patriarcha precipuus: Iuda dormiet ut catulus leonis. Quis suscitabit eum? Ad predam, fili mi, descendisti. Lauabit in uino stolam suam et in sanguine oliue pallium suum .

 Dominus de tribu Iuda ut catulus leonis dormiuit, cum tres dies in morte delituit, quem Pater in die tercia suscitauit. Ad predam descendit, cum inferna descendit forti alligato, spolia eius diripuit. In uino stolam lauit, cum corpus suum sanguine maduit. In sanguine oliue pallium suum lauit, cum Ecclesiam oleo chrismatis sanctificauit.

Hoc quia futurum erat Deus olim per aues etiam expresserat. Fenix namque ultra quingentos annos uiuit, et tunc sarmenta de odoriferis arboribus in nidum suum colligit, percussisque alis ab ardore solis incenditur, in nido comburitur, tercia die in prioris auicule formam restituitur. Fenix dicitur rubeus, et est Christus de quo dicitur: Quis est iste qui uenit de Edom, tinctis uestibus de Bosra? . Edom, quod dicitur rufus, est Esau appellatus, propter rufum pulmentum quo a fratre suo Iacob est cibatus. A quo dicta est regia Idumea, in qua caput regni erat ciuitas Bosra? In hac Iob regnauit, qui sua infirmitate Christi passionem prefigurauit. Christus de Edom uenit, dum a gentibus passus, caro eius sanguine rubuit. uestis eius in Bosra tinguitur, dum in Hierusalem, que caput regni fuit, uestis eius sanguine aspergitur. Hic ut fenix sarmenta odoriferarum arborum in nidum collegit, dum scriptis prophetarum Hierusalem impleuit. Eisdem uero sarmentis in nido comburitur, dum secundum dicta prophetarum in Hierusalem in igne passionis consumitur. Tercia die auis reparatur,  quia Christus tercia die suscitatur a Patre.

Fertur etiam quod pellicanus in tantum pullos suos diligat, ut eos unguibus interimat. Tercia uero die pre dolore se ipsum laceret et sanguis de latere eius  super pullos distillans eos a morte excitat. Pellicanus significat Dominum qui sic dilexit mundum ut pro eo daret Filium suum unigenitum, quem tercia die uictorem mortis excitauit et super omne nomen exaltauit.



Hic predic eis fidem et confessionem; deinde istud adiice:


 Karissimi, quia Christus hodie resurrexit a mortuis, debemus et nos a morte resurgere anime, quod sunt peccata, ut quia Christus ultra non moritur, possimus cum illo perhenniter uiuere.

Legitur de quodam precipuo Patrum quod factis  et dictis multum profuerit conuersationi fratrum. Hic a diabolo impulsus in foueam fornicationis est lapsus. Instinctu autem Dei ad penitentiam erigitur, ac toto anno ieiuniis et uigiliis affligitur. Nocte uero Dominice resurrectionis lampadem ponit, cum oleo et ligno instruxit, humique prosternitur, lacrimarum ymbre perfunditur, Filium Dei precatur, ut si dimissum sit peccatum illius lampas illa accendatur. Et ecce respicit lampadem diuinitus accensam  rutilante flamma coruscare ac suo lumine pectus suum gaudio et leticia illustrare. Qui totis uiribus inmense pietati Dei grates retulit, ac cottidie oleum lucerne superfudit, et dum ille moritur, illa extinguitur. Huic fonti misericordie hodie,  karissimi, uotis uestris omnes appropinquate, et animam ac corpus uestrum in uiscera pietatis eius commendate, ut cum regnum Deo et Patri tradiderit, Deusque omnia in omnibus erit , uos per resurrectionem Christi sitis coheredes regni Dei, cum iusti sicut sol fulgebunt  et equales angelis erunt in illa gloria , quam nec oculus uidit .



Hec in octaua uel in qualibet die infra Resurrectionem.


 Christus resurgens a mortuis iam non moritur. Mors illi ultra non dominabitur . Christus, karissimi, conculcato baratro, iam uictor a mortuis resurrexit,  et nos de exilio mortis ereptos uite eterne inuexit. Nos ergo peccatis mortui debemus Christo ad uirtutes conresurgere, et ad brauium uite nobis  propositum per bone operationis stadium concurrere. Et quia Christus iam pro nobis non moritur, per uestigia eius gradiamur, ne amplius in anima moriamur. Et quia Christo iam in dextera Dei sedenti mors ultra non dominabitur, que sursum sunt queramus, ne nobis eterna mors ultra  dominetur.

Eptacephalus draco, princeps tenebrarum, traxit de celo cauda sua partem stellarum et nebula peccatorum eas obtexit, atque mortis tenebris obduxit. Unde Sol eternus iubar sue claritatis nube carnis operuit. In occasu mortis pro stellis occubuit; de caligine productas ipse de nocte mortis oriens sereno celo restituit. Propterea luxerunt ei cum iocunditate qui eas fecit, quia cum magna iubilatione  laudant electorum anime Deum qui eas redemit. Leuiathan, piscis marinus, instar draconis formatur, multitudinem piscium deuorat, ex quibus multi patente eius maxilla remeant.

Per mare hoc seculum insinuatur, quod uoluminibus aduersitatum iugiter eleuatur. In hoc diabolus circumnatat ut Leuiathan, multitudinem animarum deuorat. Deus autem celo presidens hamum in hoc mare porrexit, dum Filium suum ad capiendum Leuiathan in hunc mundum direxit. Huius hami linea est Christi genealogia ab euangelistis contexta. Aculeus est Christi Diuinitas, edulium uero eius humanitas. Porro uirga per quam linea hami in undas protenditur, est sancta crux in qua Christus ad decipiendum diabolum suspenditur. Cuius carnis edulium  dum hic Leuiathan auido dente mortis lacerare nititur, a latente equuleo transfigitur, atque tortuosus coluber de fluctibus protrahitur, dum per Christi fidem in omnibus gentibus cultus eius dilabitur ac de cordibus fidelium per Christi nomen confusis [an confossis?] cottidie educitur. Eius quoque maxilla misericordie Dei armilla perfoditur, et escam electam, quam improbus predo auide deuorauit, Christo colla eius premente, remouere cogitur. Unde Dauid, quem per luxuriam dulciter absorbuit, per penitentiam perforatus reuomuit; Petrus, quem per abnegationem Christi deglutiuit, fletibus transfixus remisit; Mariam, quam per carnis concupiscentiam deuorauit, lacrimis perfossus reddere  non tardauit. Per Christi misericordiam inperforata eius maxilla foramen omnibus patet, et omnis incautus ab eo deuoratus, per penitentiam exire ualet. Hic absorbet fluuium et non mirabitur, quia quod gentes infidelium deuorat, non multum appreciabitur. Habet etiam fiduciam quod Iordanis in os eius influat, quia baptizatorum populum absorbere anhelat. Fenum quoque ut bos comedet , quia quod carnales deuorat uilipendet. Esca eius electa dicitur, quia pro summis ducit deliciis si spiritualium lapsu eius maligna persuasio reficitur. Unde et fertur  in libris quod demones qui in ciuitate multos occisos in seditione et perplures in mari tempestate submersos breui tempore ad tartara pertraxerunt, flagellis cedi iussit,  quasi parum tanto tempore operati sint; eum autem qui XL annis monachum in heremo impugnans, uix tandem in fornicationis uoraginem impulerat, dignum laude coronauerit, eo quod rem fortem uiriliter perfecerit. Cur enim diabolus pro his laborem sumat qui toto conamine omnibus horis ad eum festinant et totis uiribus solliciti sunt ne soli ueniant? Illos omnimodis retrahere et tardare laborat qui eius fauces fugientes ad uitam Christum properant.

Est belua corcodrillus nomine, uicenorum pedum in longitudine. Hec interdiu in aquis, nocte uero moratur in terris. Pretereuntes inuadit, lacerat, deuorat; in sole aperto ore dormiens recubat. Est et alia bestia nomine enidrus spinis repleta  uelut ericius. Hec luto se inuoluens apertum os corcodrilli ingreditur, moxque ab eo deglutitur. Que cuncta interna eius spinis terebrat, et enecata bestia uiua remeat.

Per corcodrillum diabolus declaratur, quia ante Christi aduentum in fluxis cordibus gentilium, nunc autem in aridis mentibus Iudeorum uersatur. Hic pretereuntes deuorat, quia cunctos ante Christi passionem obeuntes ad tartara rapiebat. Sed et adhuc aperto ore fluenta Iordanis absorbere inhiat, quia auidus baptizatos etiam deuorare festinat. Bestiola spinosa est Christi caro nostris miseriis erumnosa. Hec se luto inuoluit, dum obprobriis mortis succubuit. Belue os ingreditur, dum ab insaciabili inferno deuoratur. Sed interna belue euiscerat et  uictrix egreditur, quia Christus infernum despoliat et uictor ad astra reuertitur.

Karissimi, mors suum furorem in uitam effudit, sed uita mortis mors fuit, quia ei mors uicta succubuit. Morsus inferni extitit, quia partem ei abstulit partemque reliquit. Fauum cum melle comedit, cum resurgens animas electorum de ore leonis in uia a Samsone confracti corporibus induit, atque secum ascendens glorie angelorum intulit, karissimos suo uino [et] lacte inebriauit, cum post resurrectionem suis apparens potu gaudii corda eorum exhilarauit. Stelle namque maris, postquam ipse lux uera mundo claruit,  de morte sua dolenti sol de morte oriens apparuit. Marie etiam Magdalene, quam a septem demoniis emundauit,  se consolator resurgens manifestauit, cum ad monumentum eius fleret et eum sublatum inde crederet. Petro quoque apparens eum consolatur, dum cor eius propter abnegationem merore conturbatur. Iacobo etiam sue matertere filio apparuit, qui a uI feria usque ad illum diem sine cibo permansit, quia tam certus de Christi resurrectione fuerat quod se non prius manducaturum quam Christum uiuentem uideret deuouerat.

Duabus a monumento reuertentibus se manifestauit et eas de resurrectione sua letificauit.

Duobus quoque ad Emaus euntibus in uia ut peregrinus apparuit, et cum illis intrans ad cenam discubuit. Sero autem facto, clausis ianuis, omnibus  se manifestauit, per pacem eos salutauit, per cibum resurrectionem suam affirmauit. Octaua die iterum suam presentiam eis exhibuit, latus Thome ad palpandum prebuit.

Septem discipulis in piscatione laborantibus se manifestauit, rete in dexteram mittere imperauit, in quo multitudo piscium concluditur, et tamen non rumpitur; ipsi uero pisces ad litus pertrahunt, conuiuium cum Domino ineunt.

Ante resurrectionem suam quoque discipuli piscabantur, et rete eorum a multitudine piscium rumpebatur. Mare istud est seculum. In quod Dei piscatores, scilicet Ecclesie doctores, rete fidei predicando miserunt et multitudinem hominum concluserunt. Quorum quidam rete scindentes in mare resilierunt,  quia heretici, rupto fidei rete, ad secularia, cum non essent ex nobis, exierunt.

Post resurrectionem uero tantum uII piscabantur, et rete non rumpebatur. Per uII uniuersi declarantur, qui septiformis Spiritus gratia illuminantur. Septem enim in tria et IIII diuiditur, et per tria fides Trinitatis, per IIII autem quatuor Euangeliorum impletio exprimitur. Qui ergo in generali resurrectione in fide Trinitatis et in operatione euangelica inueniuntur, de fluctibus mundi a septiformi gratia ad litus eterne soliditatis pertrahuntur. Qui etiam in dextera parte capiuntur, quia iusti per angelos a malis segregati ad dexteram Dei statuuntur. Quique centum quinquaginta tres fuisse describuntur, per quos tres ordines saluandorum  intelliguntur. Per centenarium quippe perfectio, que ad uirgines pertinet, demonstratur; per quinquagenarium remissio, que uiduis  conuenit, denotatur; per ternarium fides Trinitatis, que coniugatis congruit, intimatur. Qui conuiuium Dei Domino ineunt, quando peracto iudicio cum eo ad nuptias intrabunt, ubi iusti exultent et in aspectu Dei epulentur et in leticia delectentur , ubi ab ubertate Domini Dei inebriabuntur et torrente uoluptatis eius potantes saciabuntur .

Huius inmensi gaudii futuri celebrare festiuitatem recolit nunc Ecclesia umbratice per paschalis festi sollemnitatem. Unde non secundum solis concursum, sed secundum lune cyclum primi mensis  plenilunio agitur, quia per lunam Ecclesia figuratur que a splendore eterni Solis illustratur, cuius circulus, dum in electis completur, mox ad eterne dulcedinis conuiuium assumetur. Igitur per LXXmam, qua Alleluia, scilicet canticum leticie deponentes, canticum tristicie canimus, LXX annos captiuitatis populi Dei a Hierusalem in Babylonia recolimus, nostram autem peregrinationem significamus, qua a gaudiis paradysi in exilium huius mundi nos pulsos labore et tristicia affici ploramus. Per XLmam autem XL annos reuersionis filiorum Isrel de Aegypto ad terram repromissionis ad memoriam reducimus, et nostram reuersionem de hoc mundo ad patriam paradysi per quatuor Euangeliorum et decalogi legis obseruantiam exprimimus. Porro per tractus  cantum laborem itineris representamus, quia per multas tribulationes nos regnum Dei intraturos denunciamus. Per tres dies ante Pascha tres anni temporis Antichristi prefigurari intelliguntur, quibus omnia in mundo eius seuicia turbabuntur. Ideo his diebus penitentes introducuntur, quia illo tempore Iudei ad Ecclesiam per penitentiam conuertuntur. Ideo his diebus passio Christi, que [qui] est caput nostrum, celebratur, quia illo tempore corpus eius, quod est Ecclesia, uariis passionibus tormentatur. His diebus multitudo credentium per baptisma regeneratur, quia illo tempore fidelium uniuersitas per resurrectionem ad uitam renouatur. Per diem autem Christi resurrectionis nostra resurrectio prefiguratur, quia eadem die eademque hora  qua Christus resurrexit totum humanum genus resurrecturum predicatur. Illa die regina sponsa Agni a dextris eius in uestitu deaurato letabunda astabit, quam hic apud Babylonem peregrinantem hostis pane lacrimarum cibauit. Illa etiam die diabolus hostis eius cum toto  corpore suo in stagnum ignis et sulphuris, cunctis uidentibus, precipitabitur, et ipsa cum triumphali gloria ab angelico exercitu in celestem Hierusalem introducta, regio thalamo sponso suo iungenda collocabitur. Et quia hoc Ecclesia futurum sperat, ideo hanc festiuitatem tantopere ouans celebrat. Per paschale uero tempus, quo Alleluia frequentatur, sollemnitas eterne leticie designatur, ubi sancti in perhenni gloria exultabunt et dulcisonum Alleluia cum angelis perhenniter  iubilabunt. Hoc etiam in diuinis officiis innotescimus, cum Introduxit uos Dominus in terram fluentem lacte et melle canimus, quam paradysum terram uiuentium intelligimus. Item uenite, benedicti Patris  canimus, quod Dominum, transacta nostra resurrectione, in iudicio dicturum legimus. Item: Eduxit Dominus populum suum in exultatione et electos suos in leticia  canimus, quod tunc fiendum credimus cum gaudium et leticiam obtinebunt atque equales angelis septempliciter ut sol iusti fulgebunt . Ideo autem pascha, id est transitus, dicitur, quia sicut Hebraicus populus de seruitute ad libertatem transiuit, ita populus fidelium de merore  ad gaudium, de corruptione ad incorruptionem, de mortalitate ad immortalitatem tunc transibit unde et Iesum post resurrectionem in Galilea, quod transmigratio facta sonat, uiderunt, quia de morte ad eternam uitam transeuntes, Dominum facie ad faciem sicuti est uidebunt . Ilii uero qui in prima resurrectione resurgere noluerunt, in secunda resurrectione partem non habebunt. Qui autem dicunt Deo: Non appropinques nobis, isti stipula fumus incendii in furore suo erunt, atque terram tenebrosam, ubi nullus ordo et sempiternus horror inhabitat , possidebunt. Torrentes in picem et fumus in sulphur et terra in picem ardentem eis conuertetur, et in sempiternum non extinguetur . Tunc iusti pro duplici confusione  quam hic et in corpore et in rebus habuerunt in terra, tunc sua duplicia possidebunt, quia in anima simul et corpore gaudebunt. Hoc duplex gaudium nunc presignamus, cum duo Alleluia ad missam resonamus. Totus autem mundus nobis nunc in hac festiuitate applaudere comprobatur, cum rediuiuis ornatibus innouatur, qua tunc pro gloria filiorum suorum Deus omnem creaturam mundi inmutabit, celum nouum et terram nouam creabit , et celum  ut sol splendescet, et terra ut paradysus florescet, luna ut sol septempliciter quam nunc  fulgescet. Et non erunt priora in memoria pro omnimoda quam hunc habuerint gloria. Super cor non ascendent mala preterita, sed in sempiternum gaudebunt et exultabunt in leticia. Itaque, karissimi, istud paschale festum ita assiduis Dei laudibus celebrate, et bonis operibus ad futurum festum uos ita preparate ut cum Deus Hierusalem exultationem et populum eius creauerit gaudium, uos in noua Hierosolima perhenniter exultetis et Deus gaudeat in uobis ubi est splendor et lux perpetua et sine fine leticia. Quam oculus non uidit , etc.



Si populus in Maiori Letania confluxerit, sermonem Christus resurgens, uel Oculi Domini facere poteris; et hec de sancto Marco adiicies:


 Hodie, karissimi, sanctum Marcum implorate pro uestris necessitatibus, qui fuit quasi unum de quatuor paradysi fluminibus. Qui formam leonis gerit, quia in deserto huius mundi uox predicationis eius ut leonis personuit. Unde et euangelium eius in paschali  die legitur, quia Christus ut leo resurrexisse describitur. Hic cum Paulo in predicationem ab apostolis destinatur, multumque ei in uerbo Dei cooperatur. Hunc beatus Petrus baptizauit, de fonteque filium leuauit. Hic cum eo Rome positus Euangelium scripto edidit, quod postmodum in toto mundo sonuit. A beato Petro ad Aquilegiam dirigitur, ibique multus populus ab eo Christo acquiritur. Deinde Romam cum Hermagora reuertitur, et Hermagoras quidem pro eo episcopus ordinatus a Petro. Marcus uero in Aegyptum proficiscitur, et Alexandria per eum iugo fidei subiicitur. Qui ne  sacerdotio fungeretur, sibi pollicem amputauit. Sed cum esset fide integer, Ecclesia eum episcopum in Alexandrina sede exaltauit. Qui populum sibi commissum factis, dictis, scriptis nobiliter instruxit et gloriosis miraculis inclitus fulsit. In paschali autem  die a paganis comprehenditur, grauiter affligitur, fune in collo eius misso per saxosa loca trahitur, caro eius hinc et inde saxis discerpitur. Deinde in carcerem retruditur, in quo media nocte ab angelo confortatur, exin ab ipso uisitatur, ad celestia regna uocatur. Altera die, dum ab impiis trahitur, a carnis cruciatu absoluitur, letantibus angelis in celis coniungitur. Cuius corpus postea uenetiam est translatum et  multum uirtutibus glorificatum. Huius doctrinam debetis in omnibus imitari, ut possitis eius glorie participari. Quam oculus non uidit  et cetera.



DE INuENTIONE SANCTAE CRUCIS.


 Signatum est super nos lumen uultus tui, Domine, . Lumen uultus Dei est Christus qui est splendor glorie et figura substantie eius, qui est uera lux que omnem hominem illuminat , quam horror tenebrarum capere non poterat. Hoc lumen est super nos signatum, cum Christi nomen in frontibus nostris per sancte crucis impressionem est chrismate notatum. Hoc salutis signum sanguine Agni inmaculati dedicatum est angelis et hominibus uenerandum. Per hoc quippe sumus a morte reconciliati, per hoc sumus ad uitam reparati. Per hoc superne curie sunt damna restaurate, per hoc angelorum agminum gaudia duplicata. Deus namque omnipotens celestis Hierusalem palacium ad laudem sui splendifluis ordinibus angelorum  pleniter instruxit, sed primus archangelus a Deo recedens, hoc nequiter destruxit, partemque angelorum de celo abstrahens secum ad tartara duxit. Damnum huius ruine uolens Deus reparare, de limo hominem condidit, eumque in paradysum totius uoluptatis posuit. Cunctas delicias paradysi ei concessit, unius tantummodo arboris fructum propter obedientiam interdixit. Diabolus uero, inuidia stimulatus, iam omni bono priuatus, quod uidelicet  ille luteus eminentiam illius glorie adepturus esset de qua ipse gloriosus expulsus fuisset, eodem modo quo ipse corruit hominem quoque ad ruinam impulit. Dei etenim similitudinem sibi usurpauit et ad hanc concupiscendam hominem instigauit. Quid plura? Homo diabolo consensit, de uetito ligno commedit. Per lignum fit reus, et offenditur Deus. De paradyso in exilium eiicitur, multis miseriis afficitur, et ipsi morti addicitur . Unicus itaque Patris de solio glorie surrexit, carnem induit, pro seducto seruo in carcerem uenit. Et quia immortalis formatur, factus est putredo, formator eternus fit uermis, ut eum reconciliet Deo. Diabolum se ut primum hominem temptantem superauit, in ligno crucis triumphans fortem ligauit, hominem redemptum  de exilio ad patriam supernam reuocauit. Hec uictoriosa crux est ab initio multis modis presignata, in qua sola sunt omnia in celis et in terris instaurata. Per hanc  nobis crisma baptisma Christi corporis sacramenta consecrantur, per hanc cuncta benedicta mundantur. Per hanc cuncta callidi hostis machinamenta dissoluuntur, per hanc omnia aduersa uincuntur.

Deus ab initio paradysum uoluptatis plantauit in  qua omne lignum pulchrum uisu et ad uescendum suaue; lignum etiam uite in medio pullulare imperauit, de cuius fructu si homo [non] commedisset, in uno statu feliciter permanens numquam mori potuisset. Paradysus, quod dicitur hortus deliciarum, est Ecclesia, in qua sunt omnes delicie Scripturarum; in qua diuersa ligna ad uisum pulchra, ad gustum suauia producuntur, dum prophete et apostoli in operibus pulchri, in doctrina suaues, nobis in exemplum proponuntur. Porro lignum sancta crux uite intellegitur, de qua fructus eterne uite tollitur. De quo qui digne comederit, mortem in eternum non uidebit . Hoc est lignum quod iuxta aquas transplantatur , quia sancta crux per omnia Scripture fluenta predicatur.  Abel ligno occiditur, et Christus ligno crucis affigitur. Genus animantium ligno de undis diluuii subleuatur, quia Ecclesia adminiculo ligni crucis de periculosis fluctibus mundi ad astra exaltatur.

Abraham sub arbore stabat cum Domino in tribus angelis ministrabat, quos uelut unum adorabat , quando multum exultans gaudebat quod diem optabilem uidebat: ita fidelis populus sub ramis crucis per fidem stat; Domino in membris suis ministrat: quem in tribus personis honorat, maiestatem in unitate adorat. Multum adorat, ut diem Domini in gaudio uideat.

Aries quoque inter uepres cornibus hesit, quando idem Abraham filium suum Deo obtulit ;  scilicet Christus inter Iudeos cornibus crucis irretitur, dum pro nobis hostia Patris occiditur. Unde sic per prophetam dicitur: Cornua in manibus eius . Cornua in manibus habuit, quando pro populo sibi contradicente in brachia crucis manus expandit. Ibi fuit fortitudo eius abscondita, sed mors ante faciem eius iuit ab electis cruce fugata, nobis in ardente rubo apparuit, dum populum de Aegyptiaca afflictione liberare descendit. Rubus hic quem ignis inflammauit est sancta crux circa quam flamma ire, inuidie, seuitie iudeorum exarsit. Per rubi spinas accepimus eorum linguas acutas. In flamma ergo rubi Dominus Moysi apparuit, dum Christus in igne passionis coram  Synagoga in cruce  pependit. Tunc etiam ad liberandum populum de Aegypto descendit, quia ad infernum propter populum inde eripiendum descendit. Quod Moyses intelligens ait: Obsecro, Domine, mitte quem missurus es .

uirga Moysi in draconem mutatur, a qua dracones magorum deuorantur. uirga hec est sancta crux que supplicio suo carnem Christi mortificauit, cuius mors nostras duas mortes, scilicet corporis et anime, superauit. Hac uirga mare diuiditur, populus redimitur, hostis insequens undis immergitur; scilicet sancta cruce baptisma sanctum conficitur, per quod regeneratorum turba a morte eripitur; hostis insequens, uidelicet originale peccatum, obruitur. Hac uirga bis petra percutitur et  aqua producitur, dum Christus duobus lignis crucis affigitur et aqua redemptionis ex eo elicitur.

Cum populus de Aegypto transiret atque in heremo aquam propter amaritudinem bibere nequiret, Dominus Moysi lignum ostendit, quod in aqua missum eam in dulcedinem conuertit .

Populus qui per Moysen de Aegypto ad patriam regreditur, est Christianus populus qui per Christum de hoc mundo ad patriam paradysi reuertitur. Cui aquam per lignum indulcorauit, quia ei mors per crucem leuigatur. Sicut enim aqua cuncta que rapit gurgiti inuoluens post se trahit, ita mors omnia que rapuit in gurgitem baratri traxit. Unde et priori populo amara erat, quia eos ad amaritudinem penarum  traxerat. Sed Dominus Moysi, quod de aqua assumptus sonat, lignum ostendit, dum populo de aqua baptismatis assumpto uirtutem sancte crucis innotuit. Quo ligno aqua fit potabilis, quia amore crucis Christi fit mors multis optabilis, dum sperant se exutos corpore uestiri stola immortalitatis. Lignum hoc aque inditur, dum crux morte Christi intinguitur. Ipse tunc de torrente huius aque in uia bibebat, cum in cruce pendens que non rapuit exsoluebat.

Fertur quod istud lignum Hierusalem sit allatum atque in piscimam probaticam iactatum. Ob cuius reuerentiam angelus singulis annis in piscinam descendit, aquam mouit, et quicumque languidus primus  in aquam descendit, sanus exiit. Tempore autem Dominice passionis piscina siccitate exaruit et illud lignum apparuit. Militibus uero querentibus lignum ad crucem habile, inuentum est per omnia aptabile. Hoc ergo sumpto, crucem inde fecerunt, humeris  Christi portandam imposuerunt, eumque ad saluationem populi ut serpentem in deserto in ipso exaltauerunt. Tunc factus est principatus eius super humerum eius , quia per tropheum crucis celestibus et terrestribus a Patre est princeps prelatus. Et quia ille magni consilii Angelus ad lignum uidelicet crucis, in piscinam, scilicet Iudeam, descendit, et eam signis et prodigiis commouit, unus in aquam descendens sanatur, utique Christianus populus qui in undam baptismatis  descendens regeneratur.

Hec sancta crux est uectis in quo duo botrum portauerunt, quia prophete precedentes et apostoli sequentes Christum in cruce ut botrum in uecte pendentem predicationibus mundo importauerunt.

Hec est uirga hami in salum seculi a Patre missi, in quo Leuiathan capitur, ac preda deuorata de eius uentre extrahitur. Hec etiam malus nauis Ecclesie dicitur, in quam uelum fidei appenditur, bonorum operum rudentibus hinc inde tenentibus; et sic Ecclesia ligno uecto flamine Spiritus sancti turgentes mundi fluctus secura transnauigat, et optatum perhennis uite portum gaudens applicat.

 Crux erat olim de genere suppliciorum inuenta cruciatui turpiter damnatorum, sicut hodie fures et latrones suspendio strangulantur, qui alio exitu indigni iudicantur. Unde et Iudei dixerunt: Morte turpissima condemnemus eum . Postquam uero a fidelibus ubique cepit uenerari, et plerique optabant in ea pro Christo cruciari, pro crucis patibulo decretum est damnari suspendio.

Quia igitur crux est et angelis et hominibus gloria, libet uobis pauca eius pandere mysteria.

Deus ab initio hunc mundum in quatuor clymata partitum creauit, quia profecto eum collapsum per crucem restaurare predestinauit. Hominem quoque in modum crucis formauit, quia perditum per crucem reparare predestinauit. Hoc signum Moyses  prefigurauit, dum ostia domus in quatuor locis, scilicet in limine, in superliminari, in utroque poste sanguine agni signauit . Hoc etiam per litteras est expressum, dum in modum crucis T est iam olim formatum, sicut per Ezechielem est pronunciatum. Hunc namque prophetam Spiritus Domini de Babylone rapuit, in Hierosolimam statuit, ibique gloria Domini ei apparuit. Et Dominus uiro lineis induto precipit Hierusalem transire ac dolentes et gementes per thau literam in frontibus signare, alios uero sequi et omnes non signatos occidere, atque a sanctuario incipere .

Propheta in Hierusalem in [a] Babylone per Spiritum educitur, quia prophetia de Synagoga per Spiritum sanctum in Ecclesiam transfertur.   Babylon namque confusio dicitur, et Synagoga ob infidelitatem in omnibus gentibus dispersa confunditur. Hierusalem uero uisio pacis interpretatur, quia ueram pacem Christum in celis uisura predicatur. In hac gloria Domini apparuit, dum maiestas eius per Scripturas prophetarum patuit. uir lineis indutus eius iussu per Hierusalem transit, dolentium atque gementium frontibus thau, id est T litteram inscribit, quia sacerdotalis ordo ex imperio Domini per Ecclesiam discurrit, frontibus penitentium et ad fidem concurrentium signum sancte crucis crismate inprimit. Sequentes uero non signatos trucidant, quia demones crucis signaculo minime munitos in anima enecant. A sanctuario incipiunt, quia Iudeam,  in qua sanctuarium Dei erat, primitus rapiunt X quoque, que prima in Xristi nomine ponitur, in forma crucis scribitur. Que littera X in numeris decem exprimit et decalogum legis innuit. Quam Dominus non soluere, sed adimplere uenit , dum crucem sustinuit.

Denique in crucis forma continetur totius Christiane religionis norma. Nam per tria cornua superiora Trinitas Patris et Filii et Spiritus sancti denotatur; per quartum, quo tria sustentantur, ueneratio unitatis demonstratur. Huius quoque sancte crucis profundum mysterium pandit nobis profundum Pauli apostoli ingenium. Det uobis, inquit, Deus ut possitis comprehendere cum omnibus sanctis que sit latitudo et longitudo, sublimitas et profunditas  . Latitudo crucis ille due partes accipiuntur per quas manus distenduntur. Per hanc latitudinem gemina dilectio intellegitur que amicos in Deo et inimicos propter Deum utrinque complectitur. Longitudo uero crucis illa pars accipitur per quam corpus pendentis extenditur. Per hanc longitudinem instruimus perseuerantiam in bono usque in finem, quia qui usque in finem perseuerauerit, hic saluus erit .

Sublimitas crucis est illa pars que capiti supereminet, in quam titulum Hebraice, Grece et Latino continentem Pylatus affixerat. Per hanc spes celestium insinuatur, qua equalitas angelorum per crucis uictoriam speratur. Profundum crucis pars sub pedibus notatur, que terre infixa occultatur. Occulta  autem Dei misericordia declaratur, per quam totus mundus in maligno positus ne pereat sustentatur. Hanc crucem Dominum sequentes rite baiolant, si se uiciis et concupiscentiis crucifigentes , carnalibus desideriis renunciant et in obedientia mandatorum Dei uiuere desiderant. In hac cruce debent stare  distensi, quia iugiter debent spiritualibus esse intenti, et numquam se ad uicia inclinare, sed semper ad celestia comprehendenda mente sursum se protelare.

Crux si in terra inclinatur, ad orientem, meridiem, septentrionem, occidentem se protendere comprobatur, quia quatuor partes mundi cruce ad regnum Christi signantur. Ipse enim dixit: Ego si exaltatus fuero a terra, omnia traham ad me . Denique  in crucem a terra est eleuatus, quadruplus mundus signo crucis est ad eum tractus. Si autem crux terre infixa erigitur, pars eius celum spectare, pars terram penetrare, pars utrinque in dextrum et sinistrum mundi ostentare cernitur. Pars celum spectat, quia per crucis triumphum celestia instaurantur. Pars terram penetrat, quia per crucis uexillum terrestria reparantur. Pars etiam tartara penetrat, quia per crucis signum infernalia destruuntur. Pars quoque utrimque dextrum et sinistrum mundi ostentat, quia per crucis uirtutem boni a dextris ad gloriam, et mali a sinistris ad penam iudicabuntur. Illa quippe die signum Filii hominis in celo apparebit, et lumen solis et lune non splendebit, quia crux  Christi ad iudicium preuia tanta luce radiat quod splendorem solis et lune sua claritate obscurat.

Quia hodie, karissimi, inuentionem sancte crucis celebramus, iustum et qualiter inuenta sit uestre caritati referamus.

Postquam Iudei consilium Dei quod manus eius decreuit facere perfecerunt, quod scilicet Dominum glorie cum latronibus pro salute omnium crucifixerunt, crucem adorandam, crucem uiuificam cum crucibus latronum terre fodientes in loco Caluarie absconderunt. Christo itaque nauis gubernatore a piratis, uidelicet perfidis Iudeis, perempto, ipsaque naui Ecclesie sancta cruce a Caribdi, scilicet Synagoga, submersa in terre profundo, Ecclesia maxima tempestate persecutionum, procellis passionum  inuoluitur, ac diu per naufragosos diuersorum cruciatuum gurgites enatans, uix euaso persecutionis uortice, ad serenum pacis sustollitur. Pio namque Domino euigilante tempestas persecutionum suppressa retunditur, tranquillitas pacis infunditur mundo, et nauis Ecclesie, iam plus ducentis annis latitans, de abditis emersa fidelibus redditur.

Constantinus itaque, Ecclesie impugnator acerrimus, illo tempore monarchiam tenuit, quem diuina pietas in chamo et freno constringens, sibi appropinquare compulit . Nam dum cum in anima saluare uoluit, in toto corpore lepra perfudit. Hic a Siluestro  papa ad fidem conuersus baptizatur, mox a lepra mundatur, pax et gaudium uniuerse Ecclesie per eum roboratur, Helena mater  Augusti percepta fide, salutari lauacro intinguitur, maxima multitudo Iudeorum et gentilium fide et baptismate imbuitur. His transactis, Constantinus, bellum contra paganos initurus, de euentu belli anxiatur, sed Rex regum eum consolatur. Nam in nocte uir splendidus ei apparens signum sancte crucis ostendit, uictoriam ei per hoc signum spopondit. Ille expergefactus, amicis somnium retulit, cruce facta cum uexillo agminibus pretulit. Hostis in fugam uertitur, ipse saluo exercitu per signum crucis uictor regreditur. Unde Helena, sancte crucis amore accensa, Hierosolimam properat; conuocatis Iudeis locum Caluarie sibi demonstrari postulat, quem tum densitas ueprium atque uirgultorum operuerat, et ideo incognitus erat. Nam transactis de passione Domini  XL annis Romani Hierosolimam funditus destruxerant, et aliam ciuitatem Helius Adrianus post longo tempore in alio loco construxerat, quam suo nomine Heliam appellauerat. Dominus enim extra portam passus et sepultus legitur; qui uterque locus que nunc est Hierusalem hodie ab omnibus cernitur.

Regina itaque proponit Iudeis premium si locum crucis demonstrauerint, supplicium si celauerint. Illis affirmantibus sibi locum esse incognitum, iubentur omnes tradi flammis ignium. Qui perterriti quendam nomine Iudam produxerunt, huic cuncta nota esse astruxerunt. Qui cum se scire negaret, in lacum mittitur in quo famis et sitis inedia afficitur; postquam spondet se locum demonstraturum, educitur.  Regina uero ac populo commitante, ad locum pergit,  preces flexis genibus fundit. Locus contremuit, fumus thymiamatis de terra ascendit. Mox terram rastris aperiunt, tres cruces inueniunt. Mortuus apportatur, cruci Christi impositus resuscitatur, uirtutemque sancte crucis sua resurrectione et uoce protestatur. Tunc etiam clauos splendentes inuenerunt quibus Iudei manus et pedes Domini foderunt, et gratias omnium bonorum largitori Deo retulerunt. Iudas cum omnibus Iudeis Christo credens baptizatur, postea Hierosolimorum Ecclesie episcopus leuatur atque pro Ecclesia sibi commissa illustre martyrium pertulisse memoratur. Inuenta autem cruce diabolus cum diro eiulatu apparuit, omne suum ius per hoc lignum ablatum sibi asseruit. »Iudas, inquit, Dominum suum prodidit et ad mortem deduxit, nunc alter Iudas omnia   secreta mea prodidit, omnes artes meas ad nichilum deduxit, cum hoc lignum in medium produxit; Iulianus autem familiaris meus cito rex erit, ex quo tua proditio premium habebit.« Quod et ita postmodum contigit: nam Iulianus Apostata eumdem Iudam tunc episcopum nomine Quiriacum exquisitis suppliciis affecit. Helena uero ecclesiam magnifico sumptu construxit, partem crucis in ea erexit, partem in ciuitatem filii sui Constantinopolim uexit. Omnes ergo per crucem redempti in hac die plaudant, laudes Christo Redemptori pangant, qui postquam torcular solus calcauit , per omnes gentes Deus a ligno regnauit; in quo torculari botrus cypri  est pressus, et per eius potum nobis omnibus patet uite regressus. Denique  hac uirga minauit bonus pastor gregem martyrum ad Ecclesie palacium.

Unde sanctus Alexander papa, cuius hodie festum colitur, crucis amore impulsus, grege sibi commisso, a paganis comprehenditur, uinculis stringitur, in carcere fame et siti maceratur, equuleo appenditur, ungulis raditur, in furnum ardentem mittitur, igne non leditur, demum punctis creberrimis per tota membra transfixus perimitur. Cum quo duo presbyteri, Euentius et Theodolus, diu in carcere macerati, in igne quoque examinati, ad ultimum sunt decollati. Horum meritis et precibus accedite hodie ad thronum glorie ut triumphum Deo dicate  liceat cum illis in pleno gaudio perhenne alleluia  resonare. Quod oculus non uidit .



In festo sanctorum Philippi et Iacobi sermonem »Christus resurgens« loquere et his uerbis conclude:


 Sancti apostoli Philippus et Iacobus, quorum hodie solemnia agimus, Non esurient neque sitient amplius, et non percutiet eos estus et sol, quoniam miserator eorum reget eos et ad uite fontes aquarum potabit eos . Qui enim in domo Patris multas mansiones esse a Christo audierunt, hodie clariores laureati intrauerunt, ubi fons uite tristiciam eorum in gaudium conuertit dum eis Patrem quem desiderabant ostendit; nunc lumen in lumine uident, quia Filium in Patre cernere licet. Ex quibus Philippus pene totam Syriam signis et predicationibus  ad Christum conuertit, multa aduersa pertulit, demum crucis supplicium pro regno uite subiit et per crucis triumphum Christum crucifixum subiit. Iacobus autem Marie Cleophe, scilicet matre  Domini, et Alphei filius Hierosolimorum Ecclesie  ab apostolis est ordinatus episcopus. Qui cum scriptis, uerbis et exemplis et signis maximam multitudinem de Iudea ad fidem conuertissent  et in paschali die testimonium diuinitati Christi coram omni populo in templo retulisset, a Phariseis est precipitatus de altitudine  templi in terram. Sed de casu non colliditur, quia Dominus subposuit manum suam . Quidam autem de Scribis caput eius transuerberat conto et cerebrum eius excutiendo uiolat. Quo uulnere a carnis dolore et morte liberatur, et Regi glorie hodie in gloria ubi fugit dolor et gemitus associatur.  Huius cutis inuenta est in genibus et in cubitis induruisse propter frequentes orationes quibus dicitur iugiter incubuisse. Quia hii cum Christo iudices sunt super sedes XII sessuri, eorum uerba et facta sequentes precamini ut tunc Christum in gaudio sitis uisuri. Quod oculus non uidit .



IN ROGATIONIBUS.


 Oculi Domini super iustos et aures eius in preces eorum . Qui a malo declinant, fornicationes, adulteria, periuria, furta, falsa testimonia et his similia deuitant; et qui bona faciunt, Deo sua et hominibus sua, hii iusti sunt et super hos oculi  misericordie Dei respiciunt, et aures eius ad preces eorum, quia antequam eum inuocent, dicit eis: Ecce assum. uultus autem Domini super facientes mala  Ad quid? Ut perdat de terra memoriam eorum . Iusti igitur se a Deo respici et ab eo exaudiri gaudeant, et in melius proficiant; mei autem consimiles, id est in criminibus fetentes, peccata deserant et ad orationis munimen confugiant et se etiam exaudiendos sciant.

Tribus autem modis orationes nostre impediuntur quod a Deo non exaudiantur. Qui orat ut de inimicis suis ulciscatur, hic non exauditur, sed oratio eius in peccatum conuertitur; qui odium in corde retinet et in se peccanti non dimittit, hunc orantem Deus non exaudit; qui criminalia peccata  perpetrat, et in his delectabiliter perseuerat, hic incassum preces fundit, quia Deus peccatores non audit. Unde per prophetam dicitur: Aures Dei non sunt aggrauate ut non audiat, sed peccata uestra obstant ne uos exaudiat . Item dicit: Propter peccata nostra, Domine, opposuisti tibi nubem ne transeat oratio . Peccata [peccatum] quippe graue est ut plumbum, et ideo pertrahit hominem in baratri profundum. Sicut enim rota in monte dimittitur et per precipicium ad ima conuallis deuoluitur, sic anima sponte Deum deserens et in iniquitatem  proruens, nunquam in uno lapsu morabitur, sed semper ulterius ad deteriora prorumpit; et peccatum quod citius penitentia non  diluit, mox aliud suo pondere trahit, et sic in peccatum de peccato cadit usque dum in profundum malorum uenerit; inde in eterne mortis puteum proruit , super cuius os lapis damnationis ponitur; usque dum reddat nouissimum quadrantem exire non permittitur . Deuotis ergo precibus, karissimi, a Deo poscite ne uos absorbeat profundum neque urgeat super uos puteus os suum ; fugite mundi et carnis desideria que sunt demonum seruicia; querite Dominum et uiuet anima uestra . Propheta namque uidit ubi mulier in amphora sedens in mari natabat, quam massa plumbi grauabat; et ecce due mulieres alate amphoram cum muliere leuabant et eam in terram Babylonis ducebant . Mare turbulentum  est hoc seculum aduersitatibus procellosum; mulier que in amphora natat est anima nostra que corpori presidens in periculis seculi laborat; quam massa plumbi grauat, quia animam nostram grauis iniquitas onerat. Due mulieres que  amphoram cum muliere leuant sunt duo uicia, scilicet superbia et luxuria, que animam nostram et corpus nostrum ad illicita mollificant; superbia enim hominem in elationem erigit, luxuria uero carnem in inmundiciam deprimit. Mox dum spiritus in superbiam tollitur, illico caro in luxuriam mergitur; hec alate describuntur, quia instabiles redduntur qui eas secuntur; amphoram cum muliere in terra Babylonis, quod confusio dicitur, ducunt, quia sibi consentientes duplici confusione induunt, dum et hic coram hominibus in corpore confunduntur et in futuro in anima eterna confusione puniuntur cum dicitur: Operientur duplici confusione sicut dyploide . Igitur, karissimi, superbiam et luxuriam execramini atque in  Domino delectamini, et dabit uobis peticiones cordis uestri ; et quia hodie confluxistis, uerbum Dei intente audire debetis. Ipse Dominus noster dicit quod quidam semen suum seminare exiit; et dum seminat, aliud secus uiam cadens conculcatur et a uolucribus deuoratur, aliud super petram resiliens natum aruit quia humorem non habuit; aliud spinis commendatur et a spinis suffocatur; aliud in bonam terram cecidit et aliud tricesimum, aliud sexagesimum, aliud centesimum fructum obtulit . Qui semen seminat est sacerdos qui uerbum Dei predicat; ager in quo semen spargitur sunt uestra corda  in quibus uerbum Dei iacitur. Semen in uia iactum, a pretereuntibus conculcatum,  a uolucribus deuoratum, designat eos qui uerbum Dei percipiunt, sed secularibus negociis et mundanis desideriis intenti illud quasi pedibus proterunt, et demones a memoria eorum tollunt, et nullum pietatis fructum referunt; supra petram autem cadens et ibi arescens duri cordis designat qui quauis  uerbum Dei auide aliquando audiant, in malicia tamen perdurant; et cum humorem superne gratie non habeant, necesse est ut uerbum Dei in eis arescat. Quod autem spine suffocant, sunt hii quibus diuicie, uoluptates, uite sollicitudines, aures a uerbo Dei obdurant; quod autem in terram bonam cadens fructificat, est multitudo fidelium que uerbo Dei obediens bonis actibus desudat; coniugati tricesimum fructum referunt dum fidem sancte  Trinitatis decalogo legis perficiunt: continentes uero sexagesimum proferunt dum hec actualiter et specialiter implere satagunt; uirgines autem centesimum ferunt dum Deo corpore et spiritu placere contendunt. Nunc, karissimi, debetis breuiter auscultare unde decretum sit istis diebus cruces portare.

Fertur quod terra siccitate, homines uero et animantia tabuerint mortalitate; insuper feritas ursorum, luporum et aliarum bestiarum plurimos deuastauit; quarum multitudo passim ciuitates et uillas ingrediens paruulos in cunis etiam dilacerauit. Eo tempore Mamertus episcopus uiennensem Ecclesiam regebat, qui conuocato populo triduo ieiunare, orare, cruces portare monebat ut misericordia  Dei, que Niniuitas per triduanum liberasset a subuersione, populo suo subueniret in presenti afflictione. Quo facto plaga sedatur, gaudium et habundantia rerum afflictis donatur.

Porro ille dies qui Maior Letania dicitur ea de causa institutus legitur: Tyberis plus solito inundauit, Romam ingrediens maximas regiones in ea occupauit, ecclesias diruit, multa edificia cum populo subuertit; per cuius alueum ingens draco cum magna multitudine serpentium mare ingreditur, cum quibus omnibus ibidem suffocatur. Qui in litus proiecti erem sua putredine corrupperunt  et grauem mortalitatem humano generi intulerunt. Sagitte namque celitus uenire conspiciebantur, de quibus inguina hominum tacta, sine mora moriebantur;  primitus papa Pelagius moritur, deinde populus Romanus pene totus subita morte  consumitur. Gregorius itaque episcopus leuatur qui populum ieiunare, eruces portare et orare hortatur. Quod dum deuote peragunt, plaga cessat et populus pace Dei exultat. Unde statutum est ut eadem dies annuatim in Ecclesia agatur cum ieiuniorum et letaniarum celebratione, quatenus nos Deus et animalia nostra custodiat a mortalitate. Et quia sepe hoc tempore ex inclementia eris solet euenire quod iacta semina usibus nostris possunt deperire, decretum est ut isti dies eodem ritu, scilicet cum ieiuniis et letaniis, peragantur ut totius anni fructus nobis ab omni infortunio custodiantur.

Ut pius Dominus det nobis fiduciam impetrandi,  hortatur nos ad studium orandi. Dicens enim, Si quis media nocte panes ab amico petat, quos ante amicum suum de uia uenientem ponat, si ei propter amicitiam non tribuat, propter improbitatem eius que poscit exhibeat . Amicus hic est Deus qui nos dilexit et Unigenitum suum pro nobis tradidit; ab hoc media nocte panem petimus dum in tribulatione eius auxilium querimus; et si nobis propter peccata nostra subuenire tardat, tamen si perseuerauerimus, misericordiam suam nobis prorogat; absque dubio autem nos exaudiri noscamus si instanti prece petimus, si intenta mente querimus, si lacrimis pulsamus. Qui enim patrem panem petit, nullo modo ei lapidem dabit; ei qui a patre piscem exigit,  minime serpentem accipit; et si ouum poscit, numquam ei scorpionem porrigit . Per panem, qui cor hominis confirmat , caritas declaratur, per quam homo in uirtutibus corroborabitur; per piscem, qui pulsu fluctuum nutritur, fides intelligitur, que procellis persecutionem ad incrementum perducitur; per ouum, de quo fetus expectatur, spes indicatur per quam futura beatitudo speratur; porro per lapidem duria ; per serpentem, ueneniferum animal, malicia; per scorpionem uero, qui cauda percutit, accipitur peccatorum uindicta. Qui ergo a Deo caritatem postulat, nunquam eum in malis indurat; et qui fidem ab eo poscit, nullo modo eum in malicia permanere sinit; qui uero spem ab eo rogat, nequaquam ei supplicium  irrogat. Per panem quoque fructus qui nunc in herba surgit accipitur; per ouum fetus animalium accipitur uel intelligitur ! per piscem quicquid est quo quisque nutritur innuitur. Pro quibus oportet ut dilectio uestra preces Domino fundat, quatenus hec a lapide grandinis, a serpente mortalitatis, a scorpione  tempestatis custodiat.

Multa autem habemus exempla quod multum ualet deprecatio iusti assidua . Cum populus quinque ciuitatum horrendis flagiciis iram Dei super se prouocasset, Abraham Deum rogauit ut eis parceret si decem iustos inter eos inueniret. Dominus autem dixit si X iustos in illis u regnis reperiret, aliis omnibus propter eos dimitteret, insuper  loca non subuerteret; sed quia non nisi unus iustus est inuentus, hic solus est ereptus . Pentapolis uero cum populo igne et sulphure subuertitur, et uxor iusti que eum corporaliter tantum comitatur, cum Sodomis autem mento moratur, in statuam salis conuertitur . Hinc datur intellegi quod iustorum cohabitatio est prauorum in hac uita sustentatio, dum per illorum orationes ultra dextra libratur ne eorum prauitas ut meretur subito in perditionem submergatur; cum uero iusti tolluntur mox impii ad tormenta rapiuntur, sicut Sodoma periit postquam Loth inde exiit. Cum populus Dei per Moysen de Aegypto educitur, ab hostibus in uia armis inuaditur. Moyses autem in monte extensis manibus orabat et  Isrel hostes superabat. Si uero Moyses manus emisit, Amalech deuicit . Hinc patet quod ille plus egit precibus quam populus armis; nam uictoriam optinuit orando quam populus adipisci non ualuit pugnando. Similiter Samuel hostes precibus pepulit quos exercitus armis pellere non potuit . Populus olim a lege et cultu Dei auertitur et ad ydolatriam conuertitur: quem cum Helyas non posset corrigere predicatione, clausit ei celum annis tribus et mensibus sex oratione. Pluuia uero a celo inhibita, sitibunda tellus elanguit marcida et cultoribus suis minatur famis discrimina. Fame itaque urgente populus ad cultum uiui et ueri Dei compellitur, et orante Helya terra habundanti  ymbre perfunditur et conuerso populo copia rerum redditur . En per orationem unius hominis celum omni populo clauditur et rursum eo orante recluditur.

Quodam itaque tempore ob peccata hominum arua siccitate arescunt et corda multorum timore famis tabescunt. Quibus ieiunantibus et cruces cum letaniis portantibus, quidam patrum occurrit, causa  afflictionis inquirit; qui cum siccitatem responderent, dixit cur non orarent. Qui cum affirmassent se plurimum orando laborasse et parum impetrasse, dixit si intente peterent, utique  petita acciperent; stansque coram omnibus manus ad orationem extendit et ad prima uerba precantis pluuia descendit terraque diu negatum fructum agricolis  impendit.

Quidam etiam monachus erat in oratione assiduus: unus uero demonum a Iuliano imperatore pro quodam responso mittitur, sed eiusdem uiri precibus uiginti diebus in uno loco figitur; deinde ad regem uacuus reuertitur. Dum ille a rege causa more inquireret, ait: »Et tardaui et infecto negotio repedaui; nam cum mihi per illum monachum esset transitus, orationibus illius sum impeditus; cumque prestolarer si forte orationem finiret, ut mihi preterire liceret, ille finem non fecit precibus, et ego ultra ire non ualens reuersus sum uacuus.« Iulianus autem minabatur ei supplicium, sed ipse non multo post bello occiditur, subiit eternum. Penset, queso, dilectio uestra quantum se dilatauerit  huius uiri oratio. Certe diabolus potest per era transuolare, potest terras penetrare, potest etiam mare transmeare, sed huius oratio sese sursum ad celum porrigens transitum ei per era inhibuit, deorse  ad tartara extendens per terras ire prohibuit, fines orbis utrinque attingens in neutra parte transfugam spiritum a refuga homine missum pretergredi permisit. Et reuera hic homo corpus aliquando cibo, interdum somno reficiebat, sed tota intentio cordis sui sic ad Deum iugiter ascendebat, quod omnis actio eius oratio erat. Karissimi, omnes iusti ab initio mundi qui regna beate uite meruerunt, ea orando obtinuerunt. Omnes namque iusti orationi studuisse leguntur, et ideo, pro quo  orauerunt, pleno gaudio hodie perfruuntur. Itaque et nos frequenter orationi incumbamus ut cum eis plenum gaudium adipisci ualeamus. In nomine autem iehsu omnia petamus si preces nostras exaudiri optamus. In nomine iehsu Patrem poscimus si tantum anime salutaria et corporis necessaria petimus. Orantes uero debemus de meritis nostris diffidere, de eius misericordia presumere, quia ipse dixit: Amen dico uobis, quicquid orantes petitis credite quia accipietis et fiet uobis . Si duo ex uobis consenserunt, de omni re quacumque petierint fiet a Patre meo . Omnes ergo unanimes in oratione estote, corda cum manibus ad Deum leuate, pro omnibus uiuis et defunctis qui in aliqua pressura sunt orate. Si enim pro tota Ecclesia,  ut pote pro matre uestra, oratis, tota Ecclesia supplicat pro uobis ut puta pro suis filiis. Si autem pro defunctis oratis , uos ipsos liberatis, quia si in gaudio sunt, ipsi rogant ut celerius ad eos ueniatis; si uero in supplicio, postulant ut nunquam illuc ueniatis. Denique qui orat, Deo confabulatur, et ideo necesse est ut que fideliter petit assequatur. Et cum ipse dicat: Ubi duo uel tres congregati fuerint in nomine meo, ibi sum in medio eorum , quanto magis credendus est hodie interesse multitudini in nomine eius congregate ad postulanda suffragia sanctorum. Cum igitur largitor omnium bonorum sit in medio uestrum, in nomine eius congregatorum, ipsum piis precibus inuocate, lacrimis et inuocationibus pulsate ut uobis  corporis et anime necessaria tribuat et de necessitatibus uestris uos eruat.

Licet multe sint necessitates, quinque tamen sunt principales que non si [leg. nisi] remediis depellantur, homines uero per eas morte periclitantur. Ex necessitate enim homo commedit, quia si non commedit fame moritur; ex necessitate bibit, quia si non bibit siti moritur; ex necessitate digerit, quod si non fecerit constipatione moritur; ex necessitate corpus somno reficitur, quod si neglexerit lassitudine deficit; ex necessitate uestitur, quod si pretermiserit frigore et ardore perimitur. Hinc est totum quod laboramus, ut nobis in his necessitatibus subueniamus. Primum, inquit, querite regnum Dei et iusticiam eius et hec omnia adiicientur  uobis ; et ne sitis ultra modum anxii de terrenis et solliciti de caducis, quia hereditabit homo uermos, bestias et serpentes. Rogate autem Deum ut ab his necessitatibus uos eruat atque illuc ubi his non indigeatis transferat, ubi non esurient neque sicient amplius , et ubi anime requiescunt a suis laboribus , et ubi uacant et uident quoniam ipse est Deus in cuius uisione reficiuntur angelici cetus. Ut hoc petamus ab ipso edocti sumus: Petite, inquit, et accipietis, ut gaudium uestrum sit plenum . Si enim quis de speciosa coniuge letatur, morte interueniente tristatur; si de caris natis iocundatur, morbo affectis uel morte ablatis contristatur;  si de possessione uel pecunia gaudet, aliquo infortunio amissis meret. Illud autem uerum et plenum gaudium est omnibus fidelibus totis uotis optandum ubi in gaudio Domini super omnia bona sua constituuntur  et eterne uisionis claritate perpetuo perfruuntur, et ubi angelorum omnium gloria potiuntur omniumque sanctorum conturbernio  sortiuntur; et hoc gaudium nunquam ab eis tolletur in euum . Propterea nunc mulier cum parit tristiciam habet, cum autem puerum peperit, iam pressure minime meminit propter gaudium quod homo natus est in mundum . Hec mulier est Ecclesia que nunc in tristicia laborat ut populum fidelem Christo pariat Cum autem per resurrectionem eterne uite peperit,  iam pressure huius uite non meminit propter ineffabile gaudium quod tunc omnibus filiis suis dabitur plenum, quia tunc iusti sicut sol fulgebunt  et equales angelis erunt .  Karissimi, quo crux ante nos portatur nos sequimur, ita exempla crucifixi Christi sequamur ut per triumphum uictoriose crucis ad illa gaudia peruenire mereamur. Quam oculus non uidit .



DE ASCENSIONE DOMINI.


 Eleuatus est, inquit, sol, et luna stetit in ordine suo . Christus est sol eternus a quo omnes chori angelorum illustrantur; lux est uera a quo omnes anime illuminantur; qui dum hic latuit sub nube carnis, circumdatur caligine nostre fragilitatis, tandem de tenebris inferni emersus hodie gloriosus super astra leuatur ac super omnes  dignitates angelorum in dextera Patris Dominus maiestatis exaltatur. Luna aut Ecclesia ab illo illuminata in ordine suo stetit, dum eum in apostolis celos ascendere conspexit. Apostoli namque Ecclesie ordo extiterunt dum ei ordinem recte uiuendi instituerunt, et qualiter cursum suum post solem iusticie dirigat eam erudierunt. O quam splendida cornua hec nascens luna hodie extulit dum sol alta petens iubar eterni fulgoris ei infudit! O quam sereno uultu in ordine suo stetit dum apostolicum chorum, qui eius ordo extitit, et per uirginem Dei Genitricem, que eius typum gessit, carnem suam in capite suo, id est in Redemptore suo, in Sponso suo, in Deo suo, ethera penetrare conspexit! O qualis leticia hodie in celo angelis  oritur dum Dei Filius, qui de palacio in carcerem pro seruo, immo de patria in exilium, exul pro exule, dirigitur, hodie cum triumpho in regnum Patris reuertitur! Unde et hec dies triumphi Dei appellatur in qua a senatu celestis curie ymnidicis laudibus exceptus mortis  triumphator, uite auctor glorificatur.

Apud Romanos mos seruabatur quod uictoribus triumphus hoc modo exhibebatur: Postquam imperator uel consul aliquam gentem Romano imperio armis subiugasset, et uictor cum preda remeasset, senatus ac totus populus Romanus ei obuiam festiuas procedit, cum canticis et laudibus uictorem excipit; ipse purpura induitur, dyadema cum lauro  auroque contextum ei imponitur, in curru auro gemmisque radiante, quatuor niueis equis trahentibus, Urbi inuehitur. Porro nobiles uicti precedunt currum aureis catenis uincti. uulgus uero captiuum, uinctis manibus post tergum, sequitur currum. Pompa etiam prede simul ob insigne uictorie ducitur et sic uictor cum magno tripudio summo templo laureatus inducitur et tunc preda populo diuiditur.

Tunc triumphi honorem Romana nobilitas summis uictoribus pro mundana quidem gloria exhibuit, sed Deus etiam per inimicos, cum amici futuri essent, gloriam summi uictoris Christi prefigurari uoluit. Triumphus enim Romanorum regum in figura precessit hodiernum triumphum, nam Rex  glorie Christus monarchos regnum tyranni expugnauit, captiuitatem ab ipso captam captiuauit, mundum rebellem celesti reipublice subiugauit, hodie uictor cum nobili preda ad patriam remeauit, cui senatus archangelorum cum omni milicia celorum festiuus obuiam processit, regem suum uictorem ymnilogis modulis gratulabundus excepit.  Qui purpura decoratur, quia pro passione quam pertulit gloria et honore a Patre coronatur; dyademate auro et lauro conserto coronatur dum multitudine angelorum et hominum circumornatur. Per auri enim splendorem angelorum claritas, per lauri uero uirorem accipitur in fide uiriditas. Ex his quasi corona contexta Christus insignitur dum humana fragilitas angelice dignitati per eum in gloria unitur, sicut per Prophetam dicitur: His omnibus quasi corona ornaberis . De hac corona scriptum est: Benedices corone anni benignitatis tue . Christus namque est annus Dei benignitatis, factus particeps nostre mortalitatis. Huius menses sunt XII apostoli; dies, iusti; hore uero, fideles, noctes adhuc in tenebris infidelitatis  aut peccatorum errantes. Huius anni corona est circumstans angelorum et hominum multitudo in perhenni gloria. Per currum auro  et gemmis conspicuum, in quo uictor triumphat, innuitur Euangelium, sapientia et signis fulgidum, per quod cognito Christi triumpho mundus exultat. Rote quibus currus uoluitur sunt euangeliste per quos triumphus Christi depromitur. Hic currus quatuor niueis equis trahitur, quia Christus in curru Euangelii a doctoribus in uirtutibus candidis per quatuor partes mundi uehitur. Hic currus Dei decem milibus multiplex memoratur , quia triumphus Christi ab omnibus scriptoribus ueteris et Noui Testamenti predicatur. Milia letantium huic  currui accurrunt dum hodie multa milia angelorum triumphantem Dominum suscipiunt. Nobiles capti aureis catenis uincti currum precedunt quia redempti a Domino catenis caritatis constricti celestia petunt. uulgus ligatis manibus sequitur, quia populus a malis operibus se timore Domini ligans, ad gaudia subuehitur. Pompa prede currum comitatur, quia sanctorum multitudo cum Christo resurgens hodie cum eo ad sydera exaltatur. uictor cum cantu in summum templum ducitur, quia Christus triumphans cum concentu angelorum in templum celestis Hierusalem hodie inducitur. Postea spolia populo diuiduntur, quia per effusionem sancti Spiritus uaria karismata fidelibus tribuuntur. Unde dicitur: Ascendens in altum captiuam duxit captiuitatem,  dedit dona hominibus . Humanam quippe naturam, in qua multa hic aduersa pro nobis et a nobis pertulit, hodie de terris ad celos super angelicam altitudinem in dexteram Patris transtulit. Captiuitatem in carcere inferni diu detentam uictor captiuam duxit, paterno palacio inuexit. Dona hominibus dedit, dum Spiritum sanctum super eos fundens scientiam omnium linguarum contulit .

Hodie, karissimi, eleuata est magnificentia Domini super celos, sed sponsa eius, corpus eius, scilicet Ecclesia, multis pressuris adhuc premitur inter Babylonios; sed sicut Christus, deuicto mortis principe, subiugato mundo, triumphator hodie celos ascendit, ita Ecclesia, antychristo superato,  mundo conculcato, triumphans celum ascendet atque per Sponsum suum Golia prostrato, ipsaque de hostibus eruta, de ualle lacrimarum luna tunc toto circulo suo plena eleuatur et in thalamo eterni Solis astris angelorum associanda collocatur. Unde ascendenti in iubilatione applaudit  ipsa in Canticis cum exultatione: Ecce, inquit, uenit saliens in montibus, transiliens colles . Huius persona in Ydithun propheta exprimitur quod transilitor dicitur. Christus namque in mundum uenit quasi saliens in montibus, celum reuisit transiliens; de celo saltum dedit dum de paterna sede in uterum uirginis uenit; inde saltauit in presepium, in crucis inde patibulum, de cruce in sepulchrum, inde in baratri profundum, de baratro in mundum,  inde transiliit in celum. A summo, inquit, celo egressio eius et occursus eius usque ad summum eius .

Hodie omnes montes et colles transiliit, quia hominem a nobis assumptum super omnem altitudinem angelorum et sanctorum extulit. Qualiter autem ascenderit celum pandit nobis Euangellum. Discipulis suis hodie ad conuiuium recumbentibus apparens, incredulitatem illorum ut magister increpauit, Euangelium in uniuerse mundo eos predicare ut Dominus imperauit, signa in nomine eius [faciendi] potestatem ut Deus donauit. Deinde ad probandam uere carnis naturam cum eis comedit, ut in Hierosolimis promissum Spiritum sanctum expectarent precepit. Post hec in Bethaniam eos  eduxit et eleuatis manibus eos benedixit; cumque uidentibus eleuatur ac nube susceptus in celum ferebatur, illis in celum post eum intuentibus, ecce duo angeli in albis astiterunt qui eum eodem modo ad iudicium uenturum quo nunc abierat predixerunt. Qui autem eum ascendere uiderant centum uiginti erant, inter quos Maria mater eius simul cum apostolis affuerat. Hii omnes pariter cum gaudio in Hierusalen reuersi in oratione et laude Dei cottidie perseuerabant, usque dum in die Pentecostes Spiritum sanctum accipiebant. Hoc in patriarchis et prophetis prefiguratur, dum septimus ab Adam Enoch patriarcha in paradysum rapitur , et Helyas  propheta curru igneo in celum tollitur .

Huius sacri diei festa sunt nobis etiam per aues expressa. Aquila omnibus auibus altius uolat et in ipsum radium solis oculorum aciem uibrat; cum uero pullos suos ad uolandum prouocat, super eos uolitans et alas suas expandens, in remigium alarum suarum assumit, ad uolandum instruit; sic Christus omnibus sanctis sublimius alta celorum penetrauit dum cum Pater pre omnibus angelis in dextera  sua exaltauit. Hic alas crucis super nos expandit, a demonibus defendit, de duro seruicio assumens in filios adoptauit, atque in humeris suis ut ouem perditam ad gregem reportauit; super nos uolitauit, ad uolandum prouocauit, quando ethera scandens nos membra eius bonis operibus sequi se caput demonstrauit.  Hoc expressit Ezechiel per quatuor animalia  que postmodum uidit Iohannes Agnum die ac nocte laudantia . Christus namque erat homo nascendo, uitulus moriendo, leo resurgendo, aquila ascendendo.

Est auis albicolor que caradrius uocatur, per quam eger utrum euadere possit probatur. Adducta enim ad egrum, si moriturus erit faciem ab eo auertit; si uero uicturus uisum in eum fortiter dirigit et infigit; hianti ore egritudinem ab eo bibit, in altum contra radium solis uolat, infirmitas hausta de eo exudat, eger sospitate exultat. Caradrius albus est Christus de uirgine natus. Hic ad egrum adducitur dum a Patre ad infirmum genus humanum mittitur; qui faciem suam a Iudeis auertit  eosque in morte reliquit, ad nos autem uultum conuertens a morte reuocauit et infirmitatem nostram crucem subiens ipse portauit, sudorque sanguinis de eo manauit. Deinde in alta celorum cum carne nostra ad Patrem uolauit et perpetuam salutem omnibus donauit. Locus ipse quo ascendit hoc adhuc omnibus clamat, quod celestia scandere uolentibus nullus iter obstruere queat. uestigium namque quod ascendens harene inpressit, adhuc locus ille retinet, et cum terra cottidie a fidelibus inde tollatur, uestigium deleri non potest; quin etiam cum ecclesia super eundem locum fieret, et desuper claudi, utpote rotunda, deberet, spacium eris quo ipse ascendit nullo modo claudi poterat et ideo usque  hodie apertum remansit. In hanc etiam ecclesiam singulis annis procella ualidi fluminis celitus uenit et cunctum inibi populum solo sternit, uidelicet ostendens quanto terrore ad iudicium Christus ueniat cum celum et terram fortiter excutiat. Tunc quippe celi magno impetu transeunt et elementa calore soluentur.

Igitur, karissimi, cum non sit aliud nomen sub celo datum hominibus in quo oportet saluari nisi in Christo Iesu  qui se permisit pro nobis in cruce ut serpentem  exaltari; quem Pater, postquam de torrente mortis bibit, hodie super omne nomen in celis caput exaltauit , nosque proprio sanguine coheredes acquisitos sibi incorporauit, gloriam laudi eius hodie demus et in  uoce exultationis preconia eius iubilemus ut nos membra sua ad se colligat quo ipse in gloria Patris  tripudiat. Quam oculus non uidit , et cetera.



IN PENTECOSTEN.


 uerbo Domini celi firmati sunt et spiritu oris eius omnis uirtus eorum . Per Filium, qui uerbum Dei est, non solum celi sed omnia ex nichilo sunt creata, et ne iterum in nichilum resoluantur eodem uerbo firmata et spiritu oris eius omnis uirtus eorum ornata. Angeli quoque sunt celi appellati qui aliis corruentibus per uerbum in caritate sunt firmati et per spiritum eius in omni uirtute perornati. Unde scriptum est: Spiritus Dei celos  ornauit , quia et istos celos astris et angelos uirtutibus decorauit.

Per Filium quippe angelici spiritus creantur, sed per Spiritum sanctum uiuificantur; per Filium lucis substantia eluxit, sed per Spiritum sanctum splendor eius effulsit; per Filium firmamentum formatur, per Spiritum sanctum celeri uolubilitate rotatur; per Filium sol et luna et sydera temporibus preficiuntur, sed per Spiritum sanctum lucis nitore perpoliuntur; per Filium flumina funduntur, per Spiritum sanctum labilem cursum sortiuntur; [per] Filium terra formatur, per Spiritum sanctum fructibus et floribus decoratur; per Filium diuersa animalia producuntur, per Spiritum sanctum uitali flatu inbuuntur, et aues uolatu, pisces natatu, bestie, reptilia, serpentia  gressu, per eum fulciuntur; per Filium homo ad imaginem Dei plasmatur. sed per Spiritum sanctum in anima uiuificatur; Spiritus sanctus inspirat diuersa ingenia, ipse etiam dat diuersa artificia. Per Spiritum sanctum data sunt genera linguarum, per ipsum de occultis thesauris sapientie producta sunt multimoda flumina Scripturarum. Per Spiritum sanctum patriarche de Christo et Ecclesia futura figuris designabant; per ipsum prophete locuti eadem Scripturis premonstrabant; per ipsum apostoli confirmati transacta eadem in mundo predicabant; per ipsum doctores inspirati Scripturas exponebant. Per Filium homo redemptus a morte liberatur, per Spiritum sanctum in baptismate ad  uitam regeneratur . Per Spiritum sanctum peccata relaxantur, per ipsum anime a morte criminum resuscitantur. Per Spiritum sanctum multi seculo contempto religiosam uitam duxerunt; per ipsum plurimi signis et prodigiis fulserunt. Per Spiritum sanctum etiam hodie plerique ad meliorem uitam conuertuntur; per ipsum quamplures ad celestia mente rapiuntur. Per Filium mundus iudicatur, per Spiritum sanctum utraque pars remuneratur. Per Filium Deus Pater celum nouum et terram nouam creabit, sed Spiritus sanctus uniuersa in meliorem statum renouabit. Celum nempe per ipsum solis splendorem induetur; per ipsum sol  septemplici lumine uestietur; per ipsum radiabit luna solis claritate; per ipsum uernabit terra paradysi amenitate. Tunc Filius de labore translatos faciet discumbere et transiens illis ministrabit , quia de iudicio rediens electos pro diuersis meritis in diuersis faciet mansionibus requiescere, et gloriam sue diuinitatis eis facie ad faciem demonstrabit. Spiritus sanctus uero tribuit eis uelut iubar solis in pleno gaudio splendescere et Trinitatem in  unitate perfecte cognoscere.

Hec festiuitas per uII dies celebratur, quia Spiritus sanctus in uII donis ueneratur, sicut per prophetam prenunciatur: spiritus sapientie et intellectus, spiritus consilii et fortitudinis, spiritus scientie et pletatis, spiritus [timoris] Domini . Hec sunt uII mulieres que unum uirum apprehenderunt , quia uII dona Spiritus sancti Christum corporaliter possederunt.

Huius Spiritus dono celestia scandent omnes qui timent Deum. Per ipsum namque timor tribuitur qui in duo diuiditur, nam est timor seruilis, est et filialis. Seruus quippe timet dominum ne eum damnet; filius timet patrem ne eum exheredet; timet adultera maritum ne ueniat; timet uxor casta ne  discedat. Cum Spiritus sanctus, qui est caritas, mentem possederit, seruilem timorem foras emittet ; timor autem Domini sanctus in seculum seculi permanet . Iam enim gehennam ut seruus peccati non timebit quia nullum peccatum committere querit. Deo autem ut filius per delectationem uirtutum adherebit et ideo eius hereditatem possidebit. Ab ipsius gratia obtineamus orando quatenus nos serui Dominum Deum nostrum timeamus a malo declinando ne nos per contemptum preceptorum suorum aliquando penis subdat, immo uelut hostes sibi rebelles eternis tormentis  puniat. Rogemus ut eum instar filiorum Isrel uereamur ut Patrem bonum faciendo quatenus coheredes Filii sui simus facie Patris perfruendo,  Post timorem dat Spiritus sanctus pietatem, ut homo factori suo deuote seruiat, et proximo que preualet bona impendat  . Deinde scientiam inspirat ut quid homo facere debeat uel deuitare debeat sciat. Post hanc fortitudo ab ipso donatur ut homo nec asperis nec blandis ad uicia flectatur. Deinde consilium rationi subministrat ut utile eligat, nocuum respuat. Post hoc intellectum prestat ut anima per uisibilia sempiterna intelligat. Deinde sapientiam inspirat ut rationalis creatura mirabilem creaturam despiciat, creatorem suum, qui est immutabile bonum, diligat, solum fontem sapientie  Christum in Spiritu sancto sapiat. Qui per septiformem Spiritum in his uirtutibus florebunt, per ipsum uII munera in corpore, uII dona in anima obtinebunt quando in terra sua duplicia possidebunt, cum in corpore sicut sol fulgebunt  et in anima equales angelis erunt . Ab ipso namque cuius pulchritudinem sol et luna mirantur septies pre sole clarius in corpore illustrantur. Christus quippe per Spiritum sanctum reformabit corpus humilitatis nostre configuratum corpori claritatis sue ; et cum sit corpus spirituale ille cuius uelociter sermo currit , tanta illud uestiet uelocitate ut quam cito nunc uisus celum uel cogitatus orbis extremum adtingit sua agilitate, tunc [f. tam] concite tunc  illud [f. illuc] feratur corporis mobilitate. Ab ipso etiam qui est omnium fortitudo tanta roborabitur fortitudine, ut moles montium facile possit pede subuertere. Ab ipso quoque qui fuit inter mortuos liber , tanta inerit eis gratia libertatis, ut omnis solida creatura sit eis penetrabilis. In cuius uisione angeli magna dulcedine redundant, omnes sancti maximis deliciis exuberant. Ab ipso omni affluentia uoluptatis perfruuntur dum in gaudio Domini sui super omnia bona sua constituuntur ; ubi Regem glorie sicuti est cernent in suo decore in quem desiderant prospicere ; ubi omnium angelorum et sanctorum gloriam uident et sua membra cuncta perlucida intus et extra inspiciunt; ubi iugiter audiunt resonare organa  sanctorum et concentus angelorum; ubi cynamomi et  balsami odore suauissimo recreabuntur , et in aspectu Dei exultantes epulentur et in leticia delectentur , atque ab ubertate domus Dei inebriabuntur et torrente uoluptatis eius potabuntur . Ab ipso qui est salus omnium tanta sanitate solidantur, ut sicut nunc radius solis nullam sectionem, ita ipsi tunc nullam corporis passionem patiantur. Ab illo qui est uita eterna sic longeuitate confirmantur quod nunquam in eternum morte soluentur.

Hec uII dona habebunt in corpore per uII sancti Spiritus dona. Totidem in anima habebunt ubi de bonis Domini perhenniter gaudebunt; nam ipse  fons sapientie tantum eis influit quod eis noticiam omnium rerum tribuit. Ineffabili amicitia copulantur quia a Deo ut filii, ab angelis ut fratres amantur. Incomparabilis concordia eorum conglutinat, quia nec Deus nec aliquis sanctorum ab ipsorum uoluntate discrepat. Inestimabili potestate sublimantur, quia nouo celo et noue terre principantur. Inenarrabili honore exaltantur, quia ab ipso Deo et ab uniuersis angelis uenerantur. Summa securitate pollent, quia nemo hec ab eis umquam tollet. Plenum gaudium in his [sine] fine habebunt; omnes amicos suos quos diligunt hisdem bonis frui perpetuo gaudebunt. Hec sunt dona que Christus in altum ascendens hominibus dedit, quos a diabolo captos de morte captiuos duxit astrigerisque sedibus  uictor gloriosus inuexit. In terra quoque positis dona contulit dum per karismata sancti Spiritus eos signis et nouis linguis coruscare tribuit. Porro qui uII donis Spiritus sancti uacui inueniuntur, quod [quot] isti bonis perfruuntur, tot illi penis cruciabuntur.

Hec sunt olim in lege prefigurata, hec per prophetas prenunciata. De legali quippe candelabro uII lucerne procedunt , quia de Christo uII dona Spiritus sancti procedunt Ecclesie. Hee sunt uII columne quibus domus sapientie fulcitur , quia donis uII Spiritus sancti Ecclesia, que est domus, insignitur. Hii sunt uII oculi quos propheta in uno lapide uidit , quia uidelicet petra Christus uII dona Spiritus sancti ad illuminationem  animarum fidelibus dedit. Hec sunt uII cornua Agni propter nos occisi quibus credentes proterunt uII capita draconis rufi .

Unde et isdem Spiritus sanctus super Dominum baptizatum in columne specie descendisse  predicatur , propter uII naturas que in columba esse memorantur.


De uII naturis columbe.

Columba in petra nidificat, quia Spiritus sanctus in Christo corporaliter habitat. Alienos pullos nutrit dum errantes a regno Dei alienos per penitentiam reducit. Pura grana eligit, quia bonos de malis ut grana de paleis secernit. Felle caret, quia malicia eos euacuat quos possidet. Non ledit rostro, quia  Spiritu sancto repletur. Non insidiatur proximo, iuxta fluenta habitat, quia Spiritus sanctus in sapientibus mansitat. Gregatim uolat, quia congregatis in nomine Domini Spiritus sanctus sua munera donat. Unde propheta: Ecce, inquit, quam bonum et quam iocundum habitare fratres in unum. Sicut unguentum in capite quod descendit in barbam barbam Aaron, quod descendit in oram uestimenti eius, sicut ros Hermon qui descendit in montem Syon . Fratres in unum unanimes cum iocunditate habitabant quando multitudo credentium cor unum et animam unam habebant. Ideo unguentum de capite in barbam Aaron descendit, quia de capite omnium Deo Spiritus sanctus, qui est spiritualis  unctio, in apostolos uenit. Per Aaron, quod mons fortitudinis dicitur, Christus intelligitur, per quem fideles contra uicia fortes existunt atque in altum de uirtute in uirtutem ibunt. Huius barba apostoli erant, dum ei qui est os Patris quasi barba ori adheserant. De barba unguentum in uestimentum fluxit, dum Spiritus sanctus per impositionem manuum apostolorum se credentibus infudit. Ros de Hermon, quod anathema sonat, in montem Syon, quod specula dicitur, descendit, dum superna gratia de Synagoga in Ecclesiam uenit. Mons Hermon iuxta Iordanem est situs, ubi Dominus est baptizatus. Ros ergo Hermon est Spiritus sanctus, qui super Dominum in baptismo ad istum montem uenit; qui hodie in montem Syon, in quo sita est Hierusalem, super  credentes descendit. Qualiter autem hoc contigerit Scriptura nobis hodie retulit:

Dum L dies a resurrectione Domini transissent, et discipuli, ut ipse ascendens preceperat, in Hierusalem pariter resedissent, subito ingens sonus tamquam uehementis uenti aduenit qui totam domum ubi erant sedentes repleuit, atque ignee lingue illis apparuerunt quibus incensi omnium gentium linguis magnalia Dei loqui ceperunt.  Propter instantem festiuitatem Iudei ex omni natione totius orbis in Hierusalem confluxerant, quia Pentecosten singulis annis ob acceptam illo tempore legem celebrabant; qui hoc audito simul conuenerant et singuli linguam in qua nati sunt de ore eorum stupefacti audiebant. Quos Petrus allocutus dixit hec  [per] prophetas predicta, per Iesum uero ab eis crucifixum completa. Qui penitentia ducti ad tria milia hominum baptizati sunt et ipsi Spiritu sancto sicut alii repleti sunt . Alia die dum Petrus et Iohannes claudum per Spiritum sanctum sanassent , quinque milia baptizati sunt , qui omnes Spiritu sancto ditati sunt, et sanguinem Christi, quem prius furibundi fuderant, postmodum tremebundi biberunt, ac perplures sanguinem suum pro ipso effuderunt. Apostoli autem accepto Spiritu sancto XII diebus in Hierusalem, eodem precipiente, commanebant; que in mundo docturi erant insimul conferebant; in circuitu Iudeos ac gentiles docebant; signis ac prodigiis ad fidem plurimos conuertebant. Qui omnes per impositionem manuum  apostolorum Spiritum sanctum accipiebant et uirtutes Dei nouis linguis edebant. Apostoli namque per Spiritum sanctum cecis lumen refundebant, surdis aures recludebant, mutis linguam soluebant, claudos gressu erigebant, leprosos mundabant, demonia ab obsessis effugabant, mortuos resuscitabant; insuper per baculos uel uestimenta, quidam illorum etiam per umbram suam, debiles sanitate restaurabant.

Post hec XII per totum mundiffusi [mundum diffusi], septeno munere Spiritus sancti perfusi, per septenarium numerum duodeni officium suum peregerunt dum quatuor partes mundi ad fidem sancte Trinitatis perduxerunt; ter enim et quatuor, quod uII sunt, XII fiunt. Qui boni piscatores sagena fidei pisces olim ad uitam predestinatos signis et miraculis  de salo huius seculi ad litus uite pertraxerunt, et Christi exemplo animas suas pro ouibus sibi commissis preuii duces posuerunt.

Postquam Deus in principio omnia uI diebus creauit, septimum sanctificauit, quia in ipso requiescens ab opere cessauit : Sic qui in uI etatibus mundi in donis Spiritus sancti operari student, in septima per ipsum ab omni labore requiescent. Sic nos quoque uI diebus in ebdomada laboramus, in septima uacamus  quia per septiformem Spiritum nunc bonis operibus insistimus, in futuro ab omni opere feliciter requiescimus, ubi per ipsum uacabimus et Deum sicuti est uidebimus .

 In diluuio columba ramum oliue reportans inclusis pacem nunciauit , quia Spiritus sanctus per carismatis unctionem animabus carne inclusis pacem amissam redonauit. Hic etiam digitus dextere Dei appellatur, quia sicuti manus per digittos operatur. Unde magi qui Moysi resistere non potuerunt, digitum Dei hoc esse dixerunt , quia euidenter signa per Spiritum sanctum fieri conspexerunt. Per hunc digitum est lex in duabus tabulis descripta , quia per Spiritum sanctum in duobus preceptis caritas est disposita. In hoc digito eiicit Dominus demonia, quia opera Filii et Spiritus sancti sunt inseperabilia. Olim genus humanum habebat tantum unius lingue usum, sed LXX et duo gygantes turrim contra Deum construebant;  inde offensus linguas eorum confundebat, ita quod nullus alterius linguam intelligebat , sicque per orbem disperserat quos omnes hodie Spiritus sanctus in unitatem fidei per genera linguarum congregauerat. Hebreus quoque populus de Aegyptiaca seruitute in paschali nocte per paschalem agnum liberatus ac per mare Rubrum translatus, ad montem Synai quinquagesima die peruenit, quem fumus et ignis repleuit, atque de medio ignis Dominus ei legem timoris in tabulis scriptam dedit: sic Christianus populus, de diabolica oppressione in paschali nocte et per paschalem agnum Christum ereptus, per baptismum quasi per mare Rubrum transuectus, quinquagesimo die, scilicet hodie, igne legem amoris accepit, quam eum in corde Dominus  scribere precepit, ut uidelicet post facerent sponte Dei amore quod prius fecerant coacti timore. In lege etiam erat preceptum ut quinquagesimus annus iubileus, id est annus remissionis, uocaretur, totusque ab opere seruili feriaretur, atque amissa hereditas propriis heredibus redderetur . Per hoc Spiritus sanctus istud tempus prefigurari uoluit, in quo populum suum ab opere seruili, id est a peccato, uacare docuit, eique amissam hereditatem paradysi restituit. Spiritus sanctus his datus memoratur, dum semel in terra, semel de celo datur. In terra datur Spiritus ut diligatur proximus; de celo datur Spiritus ut diligatur Deus. Qui enim Deum diligit, sermonem eius seruabit . Hunc  Deus Pater diligit  et Trinitas ad eum ueniet et mansionem apud eum faciet . Ideo, karissimi, diligamus Deum mandata eius seruando, ut ipse diligat nos mansionem sibi in nobis preparando. De hospicio cordis nostri stercus peccatorum penitentia et confessione extergamus, lacrimis sordes diluamus, floribus bonorum operum ornare studeamus, ut Spiritus sanctus dignetur aduentare et dignum habitaculum sibi preparare. Hic etiam super Dominum in columbe specie descendit , quia eum inmunem a peccatis ostendit. Super discipulos autem in igne uenit  quia peccata in eis consumens cyrographum peccati deleuit. Unde et ignis filios Isrel precessit et eis iter ad patriam suggessit, quia ignis Spiritus sancti eos precedit et iter  per Scripturas ad patriam paradysi ostendit. Ideo nunc baptisma agitur quia per Spiritum sanctum originale crimen remittitur. Ideo etiam his diebus ieiunia celebramus, quia per Spiritum sanctum ueniam accipere speramus. Qui Spiritum sanctum blasphemauerit, non remittetur ei neque in hoc seculo neque in futuro . Per Spiritum sanctum datur remissio peccatorum. Qui de uenia desperat, hic Spiritum sanctum blasphemat atque irremissibile peccatum perpetrat.

Quemadmodum, karissimi, est natiuitas Domini celebris, sic etiam festiuitas ista omnibus fidelibus est solemnis, quia sicut in illa Deus in carne adueniens homines uisitauit, sic in ista Deus in igne adueniens a peccatis homines purgans multa karismata  ei  donauit. He festiuitates et angelis et hominibus sunt uenerabiles que ipsi Deo nostro sunt celebres. Denique in natiuitate Domini Dominus maiestatis de solio glorie sue surrexit, arma bellica induit, pro nobis pugnaturus in exilium subiit. Parasceue autem dies belli atque uictorie extitit, cum Dominus fortis et potens in prelio principem mundi diabolum  cum suis satellitibus deuicit uictoriamque potenter obtinuit. Dies uero Dominice resurrectionis est dies qua peracto bello regnum tyranni uastauit, captiuitatem ab eo captam ad se congregauit. Dies autem ascensionis est hec in qua cum nobili pompa Dominus uirtutum regressus triumphauit, atque cum angelicis melis susceptus, carnem nostram super ethera exaltauit. Hodierna uero dies est qua militibus spolia distribuit dum fidelibus uaria dona Spiritus sancti contulit. Adhuc  restat una dies qua sponsam suam de hac Babylonia est educturus, quando in ultima die Ecclesiam in celesti Hierusalem est collocaturus. Nempe de his diebus precinuit totum psalterium Spiritus sanctus. Insuper lex et prophete omnes persultauerunt hec consona  uoce. Igitur, karissimi, conspectui eius in iusticia nunc appareamus, ut cum apparuerit gloria eius, in nuptiis eius saciari ualeamus, ad uidendum in bonitate electorum suorum, ad letandum in leticia gentis sue in plenitudine omnium bonorum . Que oculus non uidit .



DE SANCTO IOHANNE BAPTISTA.


 Iustus ut palma florebit et sicut cedrus Libani multiplicabitur . Palma inferius coangustatur, superius dilatatur: ita, karissimi, sanctus Iohannes Baptista, cuius hodie uotiua recolimus festa, quia in terris uoluit egestate coangustari, in  celis uoluit [meruit?] super omnia bona Domini exaltari. Et quia in uirtutibus pulchre floruit, ideo palmam uictorie a uiciis gloriose obtinuit. Hic etiam ut cedrus multiplicatur, quia in meritis pre omnibus sanctis condensatur. Cedrus namque imputribilis nature esse fertur, ac uermes fugare perhibetur; quia sancti Iohannis uita non potuit consumi putredine peccatorum, et ipse sancta predicatione fugauit uermes uiciorum. Hic erat sagitta electa quam Dominus abscondit in sua pharetra. Sagittas mittentes solent aliquam pre aliis reseruare per quam possint oportuno tempore certum ictum dare; sic Deus sanctum Iohannem in pharetra sui secreti consilii abscondens reseruauit, et eum oportuno tempore extrahens in Iudeam sagitauit dum sibi uiam ad homines  ueniendi preparare mandauit. Ipse enim primus homines ad penitentiam informauit, ipse primus regnum celorum in mundo predicauit. Ideo Ecclesia nullius sancti natalem diem celebrat preter diem Domini et sancte Marie et sancti Iohannis Baptiste. Iohannes quippe quasi Lucifer oritur ex quo uicinitas solis noscitur. Maria uero nascens quasi aurora surrexit de qua Sol eternus processit. Dum autem Christus nascens hominibus illuxit, tunc splendor Patris mundo infulsit, qui nos de tenebris mortis ad lucem uite reduxit Et quia hec gratia per has tres personas nobis est collata, ideo et illarum solummodo natalicia deuote recolit Ecclesia. Denique quanta ueneratione sanctus Iohannes sit  dignus declarat  nobis in Euangelio Dominus: Inter natos, inquit, mulierum non surrexit maior Iohanne Baptista . Omnibus sanctis maior affirmatur, solis angelis equiparatur, unde et angelus non immerito appellatur. Ab eodem etiam angelo  nasciturus annunciatur, nomen et uite meritum prenotatur a quo et Christus nasciturus prenunciatur, et nomen eius iehsu et regni dignitas prenarratur. Unde sicut Hebrei Deo decem nomina imponunt, sic Christiani huic indunt X uocabula. Hoc olim prophetia presignauit dum eum unus propheta uocem altam angelum nunciauit.

uos quippe uerbi Dei fuit, dum ante incarnatum uerbum in deserto mundi sonuit.

Preco iudicis extitit, dum homines in aduentum eius bonis moribus preparare se admonuit.

Baptista Saluatoris claruit, quia qui omnia sanctificat, hunc Iordanicis undis tingere meruit.

Precursor Redemptoris erat dum eum in mundum nascendo et ad infernum patiendo precurrebat.

 Plus quam propheta fuit, quia quem alii prophete futurum predicando, hunc iste presentem digito demonstrando asseruit.

Angelus etiam appellatur, quia per eum primo angelorum societas predicatur.

Lucerna lucens et ardens erat, quia splendorem eterni luminis precedebat.

Amicus Sponsi uocatur, quia a Christo Sponso Ecclesie ad celestes nuptias inuitatur.

Paranymphus etiam extitit, dum sponsam gemmis uirtutum perornari docuit.

Helyas quoque in spiritu et uirtute erat, quia sicut Helyas secundum Domini aduentum preueniet,  ita Iohannes preuenit primum. Unde etiam dicitur uiam Domino preparasse, quia constat eum iter Domino ad cor hominum per humilitatis studia predicasse. Qualiter hic missus sit in mundum refert Euangelium. Zacarias pontifex nobilem uxorem accepit cum qua usque ad senilem etatem absque liberis deguit. Sacerdotes autem per uices suas in templo seruiebant et tempore quidem uicis sue iuxta templum commanebant; peracto autem officio domum suam repetebant; et alii quidem sacerdotes cottidie in templo seruiebant, solus autem pontifex in anno holocaustum in sanctuario immolabat. Dum igitur Zacarias inter Sancta sanctorum populo Dei hostiam inmolaret, eo quod Herodes eum iniqua dominatione uexaret, angelus Domini a dextris altaris  astitit et pauor in Zacariam irruit. Quem  angelus ne timeret admonuit, preces suas esse exauditas innotuit, filium quoque ei predixit nasciturum magnumque gaudium multis in eius natiuitate futurum et hunc in uentre matris sancto Spiritu implendum esse, nomenque ei Iohannes esse imponendum, isque quod magnus coram Domino esset futurus, et eum in spiritu et uirtute Helie precessurus, quodque sanctam uitam duceret et multos ad Dominum conuerteret. Quo se dubitante ac se cum uxore sua consenuisse causante, angelus ei silentium indixit, donec omnia complerentur que ei predixit. Egressus uero de sanctuario, consummato sacrificio, cum populo responsum non dedisset, sciebant quod uisionem uidisset.

 Elisabeth itaque se concepisse sentiens, erubuit et quinque mensibus se abscondit. Sexto autem mense idem angelus Regem omnium nasciturum Marie annunciauit, que mox ad Elisabeth properans eam salutauit; sed infans in utero eius ad uocem Dei Genitricis exultauit, moxque Elisabeth Spiritu sancto repleta omnia que Marie essent predicta dixit esse implenda. Posquam uero peperit puerum, toti parentele exortum est magnum tripudium. Octauo autem die conuenerunt parentes infantem circumcidere, et uisum est eis nomen patris Zacarias ei imponere; sed mater obstitit, eius nomen Iohannes fore retulit. Quibus affirmantibus neminem in eius cognatione uocitari hoc nomine, a patre  sciscitantur quod nomen filio imponatur. At ille accepta tabula nomen scripsit, quod Iohannes esset predixit. Hoc nomen mox ut litteris promitur, uinculum lingue eius soluitur, omnisque turba admiratione et stupore adtollitur. Zacarias uero Spiritu sancto repletus, prophetauit quia Deus populum suum uisitauit et plebem suam redimere curauit iustumque esse ut huic omnibus diebus in iusticia et sanctitate seruiamus . Dilectissimi, infirmi uisitantur, captiui redimuntur. Illos qui in hoc mundo in peccatis infirmi erant, Christus uisitauit nascendo, eos uero qu in exilio inferni erant captiui, redemit moriendo. Iohannes itaque adhuc tenellus parentes deseruit, in deserto homines fugiens delituit, aspersa [aspera] ueste de pilis camelorum contexta  utebatur, tenui uictu uescebatur. Quem populus Spiritu sancto plenum cognoscens, undique ad eum confluxit; quibus penitentiam pro peccatis indixit,  eos in Iordane baptizans intinxit. Omnibus autem cogitantibus eum esse Christum, se esse negauit, atque ad corrigiam calciamenti eius soluendi [soluendum] se indignum iudicauit. Cum autem Christum ad se uenire conspiceret ut baptisma ab eo susciperet, Agnum Dei esse clamauit, peccata mundi hunc tollere cunctis indicauit, atque sanctificatorem omnium, ablatorem criminum, undis mergere et Spiritum sanctum super eum descendere meruit cernere. Itaque omni tempore celibem uitam atque heremiticam duxit, multos errantes ad uiam ueritatis perduxit, Christo in omnibus testimonium  perhibuit, atque pro ueritate patienter percussori ceruicem prebuit. Hic de se ipso dixit: Me oportet minui ; de Christo autem: Illum oportet crescere . Iohannis namque fama cepit minui in populo qua Christus putabatur; Christi autem cepit crescere qui Christus sentiebatur. Iohannes quoque capite est minutus; Christus autem creuit in cruce eleuatus. Horum preconia presignant etiam tempora. Dum enim Iohannes nascitur incipiunt dies breuiari; cum Christus nascitur incipiunt prolongari. A diebus autem Iohannis Baptiste usque nunc regnum celorum uim patitur et uiolenti illud diripiunt , quia publicani et peccatores, qui per Iohannis predicationem penitentiam egerunt, regnum celorum quasi uiolenter sibi indebitum  intrauerunt; et adhuc criminosi penitentiam agunt quasi per uim regnum celorum rapiunt. Unde et Iohannes Dei gratia interpretatur, quia regnum celorum hominibus dari primum per hunc predicatur. Ecclesia diuiditur in tres ordines, in coniugatos, in continentes, in uirgines. Hii pro meritis diuersas mansiones hereditabunt dum coniugati tricesimum, continentes sexagesimum, uirgines centesimum fructum reportabunt.

Tres autem perfectiones sunt in quibus inuenti iudices cum Domino erunt, scilicet uirginitas, seculi contemptus, martyrium, que non sunt preceptum sed diuinum consilium. His quia sanctus Iohannes insignitur, ideo tribus coronis a Deo redimitur:  pro uirginitate, serto, liliis ac rosis eternum odorem spirantibus decoratur, quia hic sicut lilium germinans castitate ornabatur. Pro mundi contemptu purpureo dyademate coronatur, quia uirtutibus uernans mundo et uiciis moriebatur. Pro martyrio corona auro gemmisque radiante laureatur, quia Regem glorie sequens regis  incesti gratiam aspernabatur. Hodie sanctus Iohannes euangelista de carcere huius mundi migrauit, ac celeste palatium, letantibus choris sanctorum, gratulabundus intrauit. Hoc quia propter ingens officium non potuit hodie celebrari, statuit Ecclesia in ebdomada Natalis Domini sollemniter feriari. Igitur, dilectissimi, hos equiuocos summos Dei amicos inter summos angelorum rutilos deuotis hodie  laudibus orantes ad thronum glorie mittamus ut misericordiam consequamur et gratiam in auxilio oportuno inueniamus , ut gaudia eterna, que nobis ob facinora nostra denegantur propter intercessiones et merita illorum tribuantur,  in quibus Deus omnes uoluntates suas mirificauit  et eos nunc in regno glorie Filii sui ineffabiliter glorificauit. Ubi oculus et auris  et cetera.



DE SS. PETRO ET PAULO.


 Ascendes, Domine, super equos tuos et quadrige tue saluatio . Summus opifex Deus, karissimi, preclarum palatium sibi in celis construxit, sed unus paries collapsus corruit dum primus angelus cum multitudine sibi consentientium cecidit. Unde Filius Dei super equos suos ascendit;  per totum mundum circuiens, ad restaurandum parietem uiuos lapides collegit multosque preciosos quadrigis suis imponens onustus ad Patrem regreditur; paries celeriter erigitur, edificium Dei egregie perficitur. Quadrige Dei Euangelia fuerunt que omnibus credentibus saluatio extiterunt. Equi uero Dei apostoli erant qui has quadrigas per IIIIor partes mundi trahebant. In his quadrigis Christus uectus circumportatur dum per apostolos per circulum orbis predicatur. His equis ascensis milites ueri Dauid, scilicet martyres Christi, contra persecutores certamen inierunt et prelia Dei Isrel cum letitia pugnauerunt. Huius exercitus summi duces extiterunt Petrus et Paulus, quorum hodie solemnia  deuoti celebramus, quia hodie peracto bello uictoriosissime triumpharunt ac celestis curie aulam summi senatores apostolorum principes laureati intrarunt. Hii in carne positi lumina mundi signis et scriptis fulserunt, quandoque cum Christo iudices ut sol fulgebunt. His duabus firmis columnis tota Ecclesie machina sustentatur, et horum factis et dictis uelut preciosis gemmis splendide illustratur. Ex quibus unum Dominus pisces  insequentem de naui uocauit, claues regni celorum ei donauit, principem Ecclesie exaltauit. Alterum homines persequentem de celo elegit, claues scientie ei dedit, preceptorem gentibus eum prefecit. Hec est mutatio dextere Excelsi, quia de piscatore principem, de persecutore constituit doctorem mundi.  Igitur Paulus aperit sua claue credentibus ianuas Scripture; Petrus aperit sua claue in bono perseuerantibus portas uite mansure. Paulus dulci doctrina ad penitentiam dura corda mollit; Petrus data potestate flentes a reatu absoluit. Paulus impellit homines ad gaudia instanter monendo; Petrus trahit eos ostia uite clementer aperiendo.

Petrus frater Andree, a Bethsaida oriundus, a parentibus Symon dictus, in Galileam piscator fuit; sed a piscatione a Domino uocatus nauim cum rete reliquit, auctori uite cum fratre adhesit. Unde et Dominus rete fidei contexuit eosque piscatores hominum instituit, quia per eos multos de gurgite huius seculi ad litus eterne quietis extrahere uoluit. Hic Domino pre omnibus apostolis familiarius adherebat,  pre omnibus cum feruentius diligebat, Domino interroganti pre omnibus respondebat. Denique, cum Dominus ad Cesaream uenisset, et a discipulis quod populus de eo sentiret inquisisset, illique responderent quod quidam cum Helyam, quidam Iohannem Baptistam, alii Hieremiam, alii alium  prophetam esse dicerent, et ipse quidnam ipsi sentirent de eo inquireret, Petrus respondit pre omnibus: Quia tu es Christus Filius Dei uiui ; et Dominus fidem eius beatificauit, quam non, inquit, carnalis progenies sed Pater meus tibi reuelauit. Et ideo nomen tuum Petrus mutabo, super petram fidei tue quoque Ecclesiam meam fundabo, aduersus quam infernales porte non preualebunt, nec flumina persecutionum eam subuertere poterunt, teque facio uite ostiarium, dans tibi claues regni celorum, sitque tibi potestas collata ut que in terris a te fuerint ligata, in celis etiam permaneant nexibus implicata, et que a te super terram fuerint resoluta, in celis etiam sint a uinculis tuta . O quam beatus homo cui talis potestas datur a Deo!  Sed nimirum, cum esset Ecclesie pastor preferendus, ut sciret fratribus compati, erat temptationibus erudiendus. Unde, cum quodam tempore Dominus ad adorandum in montem solus  ascendit, discipulos mare nauigio transire precepit: mare autem Rectorem suum abesse sentiens, nauiculam furibundis procellis quatiebat, pauor nautas occupat, quia eis naufragium iam imminebat, et ecce Dominus super mare ambulans ueniebat. Illis fantasma esse arbitrantibus et pre timore uociferantibus, blande eos consolatur, ut fiduciam habeant adhortatur, se esse protestatur; et Petrus: Si tu, inquit, es, Domine, iube me ad te uenire . Quem cum iuberet uenire, egressus de naui cepit  super tumentes fluctus quasi super solidum ire. Tempestate autem ingrauescente perterritus contremiscit, et mox unda sub plantis se calcantis dehiscit. Quem cum absorbere minatur, auxilium Domini cum clamore imprecatur; sed et protinus illius dextera comprehensus de periculo sustentatur; cum Domino ad nauim super fluctus ambulat statimque mare Dominum suum adesse sentiens, furentes procellas mitigat. O qualis fides in eius pectore ferbuit, qui se perturbatis fluctibus committere non pertimuit! Illa etiam nocte qua se Christus pro salute mundi hostiam Deo Patri obtulit, a discipulis se derelinquendum retulit; sed Petrus et in carcerem et in mortem se cum eo iturum asseruit. Dominus autem se tercio ante galli cantum ab eo abnegandum  affirmauit, quod ita euentus probauit; nam, cum Dominus a Iudeis tentus male tractaretur, et sicut ouis ad occisionem duceretur, inquisitus Petrus utrum ad eius discipulatum pertineat, cum iuramento abnegat atque procaci uoce se eum nosse minime congeminat. Gallo uero canente, Dominus se negantem conspexit, et Petrus egressus amaris fletibus commissum puniens, se respicientem ad misericordiam flexit. Idcirco, karissimi, diuina pietas permisit principem Ecclesie tam inmane facinus committere, ut in suo casu disceret qualiter infirmis proximis condolere ac compati deberet. Ideo et hodie Dominus grauem patitur electorum ruinam ut nostra fragilitas per eos se erigat ad clementiam diuinam, quatinus,  cum eos de graui lapsu per penitentiam et satisfactionem conspexerimus resurgere, ac sancte conuersationis studium ardenter arripere, nos quoque patientiam et diuicias misericordie Dei intuentes, in uasa misericordie conemur de profundo iniquitatum emergere. Petro itaque in fletibus permanente , ac se aliis discipulis coniungere non presumente, Dominus resurgens ei apparuit, consolationem et ueniam ei tribuit. Alia uice Petro cum aliis piscante Dominus apparuit, cum eis conuiuium iniit, Petrum tercio interrogat utrum se pre aliis diligat. Qui tercio sui cordis amorem fatetur et terna negatio deletur, Dominusque ei tercio oues suas pascendas commisit pro quibus ipse bonus pastor animam suam posuit. Deinde ei prenunciat  quod et ipse ad honorem Dei pro eisdem ouibus animam in cruce ponat. Postquam Dominus ad paternam sedem rediit, Petrus numerum apostolicum per Mathyam suppleuit, quem Iude suspendium imminuit. Paraclyto autem Spiritu sancto adueniente, et eos sua consolatione replente, Petrus publice populo Christum annunciat; et quem prius ad uocem ancille timide abnegat, hunc nunc coram metuenda potestate sacerdotum constanter predicat. Quadam die cum Iohanne ad templum ascenderat, et ecce quidam claudus ab eo postulat ut elemosinam accipiat; cui Petrus dixit se aurum et argentum non habere, habita autem libenti animo prebere, precipiens ut in nomine Iesu Christi surgeret et sanus abiret. Qui ilico sanus efficitur, templum  Domini laudans ingreditur, multusque populus ad Deum conuertitur. Petrus ducitur in concilium malignantium, uolant undique uerba comminantium, sed Petrus ydiota magistros plebis Scripturis superat per Spiritus sancti effusionem, per signorum perpetrationem Iesum ab eis crucifixum Deum esse probat. Deinde eo cum coapostolis in templo predicante, a magistratibus comprehenditur, carceri cum omnibus recluditur, custodia militum apponitur. In nocte autem angelus Domini ianuas carceris reserat, apostolos educens, uerba uite populo nunciare imperat. In crastino sacerdotes in concilium conueniunt, ad educendos apostolos ad carcerem mittunt. Qui reuersi referunt se  carcerem cum omni diligentia clausum reperisse, aperto autem neminem intus inuenisse. Dum inde stupefacti ad inuicem conferrent, narratur eis a quodam quod in templo populum docerent. Qui adducti flagellis ceduntur, sed a concilio gaudentes reuertuntur, quoniam pro nomine Iesu aduersa paciuntur. Deinde Petrus uII diacones ordinat, ex quibus Stephanus signis et prodigiis precipue coruscat  sed perfida plebs Iudeorum eum lapidibus obruere festinat. Philippus autem, socius suus, Samariam descendit, multitudinem populi signis, predicationibus ad fidem conuertit.

Eo tempore erat ibi Symon Magus qui diu populum magicis artibus dementauerat; hic a Philippo baptizatus ficto corde fidelium se turbe associauerat.  Apostoli ergo Petrum cum Iohanne ad confirmandos baptizatos miserunt, qui ab eis confirmat mox accepto Spiritu sancto, omnibus linguis loqui ceperunt. Quod, postquam Symon Magus uidit, copiosam peccuniam Petro obtulit ut sibi hec potestas daretur cui manus imponeret ut uariis linguis loqueretur. Quem Petrus cum omnibus sequacibus suis tali perculit maledictione: pecunia, inquit, te cum sit in perdicione . Ab illa die cepit Symon Magus Ecclesiam perturbare, se Christum, Petrum uero seductorem affirmare. Interea, cum multitudo credentium communiter uiueret, et quidam de precio, uendito agro, surriperet, dum eum Petrus increpauit, cum uxore sua statim expirauit. O quam metuendus magister Ecclesie erat, cui Spiritus  sanctus tam presens ad ulciscendum aderat! In hoc tanta Spiritus sancti affluentia redundauerat, quod infirmi in plateis positi de umbra eius sani fiebant. Quadam die Petro in templo predicante, et pontifice cum Phariseis doctrinam eius improbante, Petrus predixit eis templi exterminium, quod postea contigit ab exercitu gentilium. Quedam mulier Thabita nomine que multas elemosinas egenis impendebat: quam mortuam cuncti flebant pro [leg. post, ut infra] Petro mittentes, uestes a Thabita factas uidue ostendebant, quam ipse protinus flentibus uiuam restituebat.

Eo tempore erat quidam centurio in Cesarea, nomine Cornelius, in elemosinis et orationibus assiduus, cui angelus Domini manifeste apparuit ut in  Iopen post Petro mittat et eius uerbis obediat precepit. Interim, dum Petrus in oratione prosternitur, extra se rapitur et uidit uas de celo summitti quatuor funibus, quod plenum erat diuersis reptilibus, uoxque ueniens desuper: Surge, inquit, Petre, macta et manduca ; cumque ille responderet se numquam inmundum manducasse, dixit uox cuncta a Deo creata munda esse. Hoc dum tercio cernitur, uas in celum recipitur.

uas summissum quatuor initiis  est Ecclesia in celum recepta IIIIor Euangeliis; in quo diuersitas serpentium et reptilium est multitudo ydolis seruientium uel peccatis; quos Petrus debet predicando in peccatis occidere et er fidem ac bonam  operationem in Christi corpus, quod est Ecclesia, traicere.

Cornelius itaque ad Petrum misit; uenienti ad se cum fratribus uisum retulit. Quibus, dum Petrus Christum innotuit, Spiritus sanctus super audientes cecidit, et dum omnes linguis loquerentur, iussit Petrus ut in nomine Domini baptizarentur. Hic Cornelius postmodum preficitur Cesarie episcopus, rexitque Ecclesiam ydonee doctrina et miraculis clarus.

Postea Petrus ab Herode comprehenditur, duabus catenis constringitur, carceri mancipatur, a XuI militibus custodiendus commendatur. In nocte uero quando eum in crastino Herodes erat populo ad illudendum producturus, erat Petrus dormiens  inter duos milites uinctus catenis duabus. Porro tota Ecclesia fundebat pro eo precum libamina; et ecce ipsa nocte angelus Domini cum magno lumine Petrum excitauit ut surgat, se sequatur imperauit. Confestim catene sunt de manibus eius absolute, cumque egrediuntur ferree porte ultro eis aperiuntur. Sic princeps Ecclesie per angelum liberatur, gaudenti Ecclesie redonatur. In crastino ab Herode ad carcerem mittitur, Petrus adduci precipitur. Carcer clausus cum custodibus repperitur, apertus uero Petrus non inuenitur. Omnibus inde stupentibus percussit Herodem angelus Dei et interiit scaturiens uermibus.

Petrus uero cum Symone Mago sepe conflixit, uersucias eius omni populo detexit: unde fallax et  subdolus ab Antiochia propulsatur; Petrus cum magno aduocatus honore pontificali infula sublimatur. Qui bonus agricola uineam Domini infatigabiliter excoluit, palmites undique a Iudeis et gentibus collectos uere uiti Christo inseruit, dictis et scriptis irrigauit, signis et miraculis fecundauit. Et quia eum Deus summam lucernam accendit, summo candelabro eum imponere decreuit ut omnibus in domo huius mundi constitutis lucere possit. Itaque in circuitu uerbum Dei disseminans Romam peruenit, ibique summi pontificatus regimen totius Ecclesie a Christo sibi collatum percepit. Et sicut Orientem signis et doctrinis illuminauit, ita et Occidentem uirtutibus et miraculis  illustrauit. Perplures  etiam religiose uite personas episcopos ordinauit, per diuersas prouincias ad predicationem destinauit; qui per eum signis et prodigiis fulserunt et multitudinem gentium ad fidem nominis Christi perduxerunt. Porro ipsemet tam excellens erat in miraculis, ut non solum per orationem uel corporis sui umbram sanitatem redderet languidis, uerum etiam per baculum uitam restituerit mortuis. Denique Maternum ab eo missum, postea Treuerensem episcopum, in itinere defunctum, XL diebus sepultum, misso baculo per ualerium et Eucarium a morte resuscitauit, qui postmodum XL annis uiuens gentibus predicauit ac gloriosus cum sociis suis in miraculis claruit. uere Dominus impleuit quod suis amicis promisit. Qui credit in me, inquit, opera que ego facio  et ipse faciet et maiora horum faciet . Dominus quippe quadriduanum mortuum ad uitam reuocauit, ecce Petrus XL diebus tumulatum per baculum suum resuscitauit. Similiter Fronton ab eo missus Petragorice Ecclesie episcopus, socium suum Georgium presbyterum in itinere resuscitauit per beati Petri baculum.

Paulus autem a Tharso Cilicie nobili genere ortus, a parentibus Saulus dictus, Hierosolimis a Gamiele  legem instructus, persecutor Ecclesie fuit; sed a Domino de celo uocatus seuiciam deseruit, Domino fideliter seruire studuit; nam ab eo in uia prostratus et lumine priuatus, sed post triduum baptizatus in corpore et in anima illuminatur. Continuo in synagogam Iudeorum intrat, Christum  publice fiducialiter predicat. Qui uolentes eum occidere, insidias tendunt. Pagani eum in Damasco custodiunt, sed fideles eum in nocte per murum in porta emittunt. Sicut preliator fortis exiuit in campum certaminis. Hierosolimam itaque uenit, Barnabas eum ad apostolos adduxit, eisque retulit qualiter ei Dominus in uia apparuerit, qualiter baptizatus sit, quam fiducialiter in synagoga egerit et quomodo uix manus eorum inuaserit. Qui gaudio repleti Deo gratias retulerunt ac Petrus, Iacobus et Iohannes, dexteras ei societatis apostolice dederunt, atque eum cum Barnaba et aliis [ut] Christum gentibus predicarent direxerunt. Qui pene uniuersum mundum  peruagans, et uerbum Dei disseminans, Orientem et Occidentem quasi duobus funibus  complexum ad fidem pertraxit, copiosa Scripture eloquentia instruxit. Inter cetera preclara signa que fecit, cuidam mago sibi resistenti lumen ademit, proconsulem Paulum conuertit nomenque eius perpetuo possedit. Mos enim antiquitus erat ut si prepotens persona ab alio superaretur, nomen uicti uictori imponeretur. Quadam nocte dum Paulus sermonem protrahit, quidam adolescens obdormiens de tercio cenaculo corruit. Qui mortuus leuatur, sed protinus a Paulo resuscitatur, Christusque ab omnibus laudatur. Omnibus igitur ecclesiastice institutis, ad apostolos remeat, quanta Deus per eum in gentibus fecerit narrat. Qui predestinatori Deo grates retulere, qui omnes homines uult  saluare et ad agnitionem ueritatis uenire. Paulus itaque, dum in templo orat, ad tercium celum rapitur, in celestem paradysum transfertur, Iesum Christum uidit, multa secreta conspexit que homini loqui non licuit. Deinde spiritus feruore, predicandi ardore in gentes regreditur, in singulis pene ciuitatibus uirgis uel flagillis ceditur aut lapidibus discerptus semiuiuus eicitur; in multis locis catenis constringitur, carceribus sepius includitur. His et aliis pluribus aduersis pro Christo perpessis, Hierosolimam reuertitur, a paganis comprehenditur, a Iudeis rapitur, catenatus Romam mittitur, in nauigatione nauis a tempestate soluitur, Paulus fluctibus inuoluitur, tribus diebus ac noctibus in profundo pelagi latuit; deinde Christo leuante emersus litus incolomis  tenuit. Et in hoc Petro in meritis equalis extitit dum sub undis triduo naufragiis uiuere ualuit super quas Petrus pedibus ambulare potuit. Paulus itaque dum in insula sarmenta ad ignem collegit, uipera in manu eius inhesit, quam ille excutiens in ignem proiecit. Porro habitatores loci illius hec uidentes, pessimumque hunc dicentes qui, dum naufragium euaderet, ultio eum diuina uiuere non sineret, cum inde non moreretur, Deum esse dixerunt atque per eius predicationem ad uerum Deum conuerti meruerunt. Et alia uice, dum in quadam ciuitate cum Barnaba predicaret, et claudum quendam sanaret, pagani eum Deum esse putauerunt  atque sacerdotes ei sacrificare uoluerunt; sed per eum uerum Deum omnium cognouerunt.  Naui denuo a tribuno instaurata, Paulus Romam ducitur, consorti et coapostolo Petro coniungitur, et sicut Helyas et Enoch ultimo tempore errorem infidelitatis destruentes et Antichristum confundentes ab ipso occisi coronantur, ita isti Symonem Magum erroris magistrum euincentes, Neronem, figuram Antichisti gerentem contemnentes, ab ipso necati laureantur. Et dignum erat ut summi a summo principe in summo loco consummarentur, qui a summo Deo in summa arce poli summoque loco beatorum collocarentur. Sed qualiter triumphauerint nunc audire licebit.

Cum Symon Magus populum Romanum multis erroribus seduxisset, quadam die in urbe Roma cum turbis Petrus et Symon conueniunt, in audientia  populi uerba inter se conferunt; et ecce quidam mortuus ad tumulandum portatur, et Symon populum affatur: »Quam, inquit, penam infertis Petro si hunc mortuum suscitauero? uiuum, inquiunt, trademus incendio.« Ipse uero inuocato demone fecit se corpus mouere atque singultus edere. Turbe Symonem laudibus extollunt. Petrum seductorem dicunt. Petrus uero uix sedato populo dixit ut, si uiueret, surgeret, loqueretur, comederet; si hoc facere non posset, opus diaboli esset. Unde populus commotus Symonem ad excitandum mortuum compulit, sed et ipse iram simulans abire cepit. Mox a populo comprehenditur ut flammis exuratur, sed Petrus rogat ut ei parcatur statimque  nomen Christi inuocauit, mortuum quasi dormientem suscitauit, qui retulit se ante iudicem ductum et per Petri preces reduci iussum, Petrum comemorans uerum Dei amicum, Symonem uero diabolica deceptione plenum. Itaque omnis cetus unum Deum clamat, Christum Filium Dei magna uoce laudat, Symonem execrantes abiciunt, Petrum uenerantes, ei deuote manus submittunt. Inter quos erat Marcellus, genere et opibus precelsus, in cuius domo Symon hospicium habuit; sed eum cum dedecore a se expulit, Petrum uero cum magno affectu hospicio recepit. Unde Symon intus canem permagnum intra ianuas domus Marcelli cum catena ligauit, cuius , ululatum lupi simulauit, ab Urbe fugiens abdita siluarum intrauit. Quem ille magnus canis omnesque pueri urbis cum canibus insecuntur atque confusum morsibus canum dilacerare nituntur. Sic prodigiosus homo duobus annis latuit; postea ad Neronem ueniens Deum esse se asseruit, in uarias figuras diabolica arte se transtulit, Petrum et Paulum hostes Cesaris ac populi Romani retulit. Unde iussu Neronis apostoli Petrus et Paulus comprehenduntur, imperatori  adducuntur, in presentia eius probant Symonem fallacem, Christum uero in diuinitate Patris regnantem. Symon uero promittit se celestia ascensurum, Neronem ad se de terris euocaturum, si modo ei alta turris fiat de qua celum petat, quia hoc ei inter peccatores fieri non liceat. Iubente ergo Nerone multitudo artificum ligneam turrim construxit, ad quod spectaculum totus populus Romanus confluxit. Symon uero laureatus turrim ascendens cepit uolare atque a demonibus portatus era penetrare. Quos Petrus adiurat et ne eum ulterius ferant per Christi nomen imperat. Mox ab eis relictus cecidit et in multa frusta insiliit. Unde repletus Nero furore iussit apostolos suppliciis interire. Qui ilico catenantur, carcerali custodia nouem mensibus macerantur.  Quadam autem die Petro de custodia eunti Dominus occurrit ei. Quem Petrus quo uadat inquirit, et Dominus se Romam ire et iterum crucifigi uelle respondit. Statim in custodia regreditur. Deinde a tortoribus educitur, coram populo exemplo Christi crucifigitur. Crux eius giratur, ipso petente, pedibus sursum erectis, capite deorsum pendente. Sic bonus pastor animam pro grege credito sibi posuit, quem fidelem famulum Dominus super omnia bona sua constituit. Paulus autem illo anno relaxatur, ut ipsemet testatur: Liberatus sum,  inquit, de ore leonis , scilicet de manibus Neronis. Postea autem cum multi imperatoris amici per eum ad Christum conuerterentur,  denuo teneri iubetur. Qui eodem die pro Christo iugulatur quo Petrus pro Ecclesia in cruce leuatur. De cuius ceruicis uulnere lac cum sanguine manauit, quia dulcis doctrina semper in eo exuberauit. Post hec uero a populo Romano Nero de regno cum dedecore propulsatur, in siluis delitescens a lupis deuoratur. Sic isti triumphatores sanguine suo celestia mereantur et hodie laureati in angelica curia exaltantur; et quia iam in gaudio messuerunt quod in lacrimis seminauerunt, illorum exempla sequentes, illorum doctrine in omnibus obedientes, ab illo, qui est gloriosus et mirabilis in sanctis suis petamus ut per illorum merita illa gaudia obtineamus. Quam oculus non uidit , et cetera.



Si festiuitas sancti Benedicti in die Dominico contigerit, sic populus de eo instrui poterit:


 Translatio sancti Benedicti abbatis.

Iustus germinabit sicut lilium et florebit in eternum ante Dominum . Lilium exterius albescit, interius aureo colore fulgescit, suaui odore gratescit, sic iste Pater sanctissimus, nomine et actione Benedictus, cuius hodie solemnia colimus, exterius erat albescens candore castitatis, interius fulgescens aureo colore caritatis, omni uirtute spirans odorem suauitatis. Ideo in eternum ante Dominum in gloria florebit et cum angelis in gaudio perhenniter gaudebit. Hic multis signis patratis dum ad montem Cassinum uenisset et fratribus illic habitacula construere cepisset, apparuit ei horribili facie diabolus ubi iacuit in oratione prostratus, eum potius maledictum quam benedictum  dici clamauit, cur se persequeretur diris uocibus uociferauit. Cui, dum ille minime responderet, dixit quod fratres in extruendo muro iuuare oporteret, abiensque, murum in quo fratres tunc occupati erant impulit, qui lapsu suo unum de monachis opprimens, illi mortem, aliis luctum intulit. Qui uix sago ad Benedictum cum magno luctu apportatur, sed ab eo statim precibus incolomis resuscitatur. Quem mox murum cum fratribus reparare imperat de cuius  ruina diabolus gaudebat.

Alia uice, dum quidam lapis debuit in edificium poni, a multis non potuit tolli. Oratione itaque a Benedicto facta, diabolus, qui desuper sedit fugatur, lapis a paucis leuatur, apto loco in edificio locatur. Tunc iussu Patris fratres ibidem altius terram foderunt  et idolum ibi inuenerunt; quod dum in coquinam proiecissent, uisus est ignis exire et omne illud habitaculum consumere. Qui, dum certatim aquam proicerent ut incendium extinguerent, aduenit Benedictus dolens fratres illudi hostis maligni fraudibus. Oratione autem fusa diabolus pellitur et illud edificium incolome ab omnibus cernitur. Quadam die rusticus ei filium suum mortuum attulit, quem protinus uir sanctus orando uite restituit. Quidam puerulus monachus de monasterio absque licentia beati uiri abiit, sed eodem die quo ad parentes uenit obiit. Qui, postquam sepelitur, a terra proiectus inuenitur; quem denuo tumulatum euomuit ac in se retinere non ualuit, qui Benedicti gratiam non habuit.  Unde parentes cum fletu ad Benedictum ueniunt, sacrificium de manibus eius accipiunt, quod corpusculo alligatum, sepulture tradunt et amplius eiectum non repperiunt.

Quedam nobiles femine sub eo conuerse degebant que se a uaniloquio non continebant; quibus uir Dei mandauit ut linguam suam refrenarent, alioquin eas excommunicaret. Que minime se corrigentes intra breue tempus sunt mortue atque inter sollemnia missarum cottidie uise sunt de sepulchris exire. Pro quibus dum Benedictus dedit oblationem, ulterius non deseruerunt tumuli habitationem.

Pensate, fratres karissimi, cuius meriti apud  Deum iste uir fuerit, qui mortuis uitam reddidit, animas carne solutas tam potenter ligare et soluere potuit.

Multa sunt huius uiri miracula que longum est uobis enarrare per singula; tamen pauca adhuc referamus ad laudem eius qui facit mirabilia solus. Quidam presbyter a demone obsessus a nullo potuit liberari; ad Benedictum uero adductus mox meruit expulso demone curari. Monachus quidam  ad hauriendam aquam egressus fuerat quam demon ingressus grauiter uexabat: Benedictus uero adueniens protinus hostem imperio fugabat. Frater quidam de cella Benedicti discedere disposuit, sed ei draco occurrens eum deuorare uoluit, apparendoque retraxit quem prius latendo foras  traxit. Fratres pro quodam responso missi erant, qui in itinere absque licentia edebant. Reuersus uir Dei de transgressione increpat; eis negantibus, genera et numerum ciborum indicat; quibus petentibus ueniam clementer indulget, de cauendis peccatis benigne admonet. Quidam puer monachus, nobilis genere, astitit Benedicto cenanti cum lumine; qui dum per spiritum superbie in pectore tacitus uersaret, quisnam esset cui ipse seruiens astaret, Benedictus iussit eum lumen deponere, signum sancte crucis cordi eius imprimere, cunctisque stupefactis retulit que et que in corde meditans uoluerit: qui omnes mirari ceperunt quod uerbo cogitationis in auribus Benedicti sonuerint. Perfidum regem  ad se fraudulenter uenientem Benedictus increpat et cuncta ei uentura prenunciat. A quodam nobili uiro rogatus fratres ad construendum monasterium misit, quibus in nocte longe a se positis apparuit, cuncta habitacula monasterii edificanda designauit. Fames ualida regionem uexabat et Benedictus cuncta monasterii sui indigentibus erogabat; unde fratres contristari ceperunt quia pauci panes eis ad uictum remanserunt: Quos Pater sanctus blande consolatur, Deique potentiam intente deprecatur; et ecce subito ante fores monasterii ducentos modios candidissime farine in saccis inuenerunt missorique Deo grates retulerunt cuius dono hec usque ad nouas fruges copiose suffecerunt. Eo tempore quidam a Benedicto oleum peciit, qui dari iussit  quod pauculum in uase uitreo remansit; sed is, qui hoc sub custodia habuit, dare recusauit, quia hoc infirmis fratribus reseruare melius putauit. Benedictus uero precepit aliis ut uas cum oleo proiceretur ne quid contra obedientiam in cella manere uideretur. Quod a fratribus proiectum in saxoso loco figitur et nec uas rumpitur nec oleum effunditur. Benedictus autem iubet illud  tolli et petenti tribui, inobedientemque fratrem corripiens cum omnibus oratorium intrauit, se Deo in oratione prostrauit, et in loco illo stetit dolium in quo a fundo usque ad summum cepit excrescere oleum.

Sic pius Dominus seruo suo fideli centuplum semper  reddidit, quem postea super omnia bona sua constituit. Quidam rusticus a quodam milite pro rebus suis constringitur, ante equum suum ad cellulam Benedicti uinctus impellitur, sed a uiro sancto intuitu solo soluitur, nam, dum eum in oculos flexum ilico ruptis uinclis solutus stetit. Quadam media nocte, Benedictus ad confitendum nomini Domini surgebat et preces cum ymnis Domino in turri stans ad fenestram fundebat, et ecce aperto celo lux immensa pre meridiano sole coruscauit que totius noctis tenebras effugauit, in cuius iubare cuiusdam antistitis anima celos penetrauit parsque huius lucis per fenestram ut solis radius intrauit ad qua  Benedictus stans orauit, et dum sancta mens eius in Deo dilatatur, totum mundum in hoc  radio contemplatur. Alia uice, dum celos intendit, sororis sue animam in specie columbe ad astra ferri ab angelis conspicit. Postquam his et aliis pluribus preclaris signis tempora sua ornauit, discipulis obitum suum prenunciauit. Correptus languore  se in oratorium portari rogauit, munitusque Domini sanctis sacramentis inter uerba orationis beatum spiritum efflauit. Qui dum ab angelis in superna patria exaltatur, eius perhennis gloria discipulis suis longe uel prope positis diuinitus reuelatur. In specu quoque quo olim latuit mulier insana sanitatem recepit. Post cuius excessum, paganorum exercitus monasterium eius destruxit sicut ipse uiuens predicens astruxit; et cum locus esset desertus a quibusdam religiosis translatum est in Gallia eius corpus, sicut hodie recolimus quod multis signis in itinere atque in peruentione clarificauit Deus; et sicut eum Deus hic gloriosis signis inter homines mirificauit, ita nunc inter omnes sanctos excellenter gloria et honore coronauit. Quem ipse nunc inter  astra matutina resplendens iubilat atque omnes se imitantes seque deuote inuocantes ad eadem peruenire gaudia adiuuat. Que oculus non uidit , et cetera.



DE SANCTA MARIA MAGDALENA.


 Non ueni uocare iustos, sed peccatores ad penitentiam . Reuera, karissimi, prius Dominus actibus declarauit quod uerbis predicauit. Non enim uocauit Phariseos et alios qui se iustos contumaciter asseuerabant, sed publicanos qui se peccatores humiliter affirmabant. Unde eos publicani et meretrices  in regnum Dei precesserunt qui eum amicum publicanorum dixerunt. Unde et ipse Phariseum in templo de bene gestis suis se arrogantem reprobauit; publicanum uero de male gestis suis se accusantem iustificauit . In quem enim angeli in celis desiderant prospicere  uenit in hunc mundum peccatores saluos facere. Multos de lacu miserie et de luto fecis  peccatorum eduxerat qui uenit querere et saluum facere quod perierat , ex quibus nobis, ut hodie euangelium sonuit, beatam Mariam Magdalenam exemplum sue clementie posuit. Hec soror Lazari narratur qui a Domino de sepulchro quadriduanus resuscitatur, sororque nichilominus Marthe extitit  que Dominum hospicio suo sepius excepit. Hec Maria in Magdalum castellum marito traditur, sed ab eo in Hierosolimam fugiens, generis inmemor, legis Dei oblita, uulgaris meretrix efficitur, et postquam se sponte fecit turpitudinis prostibulum, facta est iure demoniorum delubrum, nam uII demonia simul in ea intrabant et iugiter eam immundis desideriis uexabant. Que ad Iesum a sorore sua est adducta per eumque uII demonia statim sunt eiecta, et sana cum sorore domum est gaudens regressa. Postquam uero Dominus in domo cuiusdam Pharisei ad conuiuium rogatus discubuit, a quo ipse prius lepram expulit, Maria persuasu sororis nudis pedibus nudisque capillis cum preciosis unguentis uenit que prius in usum sue turpitudinis  cemit. Ad pedes Domini procubuit, quia dolet quod multis amatoribus succubuit; exitus aquarum oculi eius deduxerunt, quia legem Dei non custodierunt; lacrimis sordes pedum se lauantis lauit, et ipsa a sordibus criminum ablui meruit; crinibus pedes Domini tersit quos prius auro  ad illiciendos  iuuenes compsit; oscula uestigiis eius uotiue infixit, que prius delectabiliter corruptoribus exhibuit; unguento unxit se lauantis pedes, quo prius carnem suam perungens attraxit fetorem se turpiter amantis; cuncta que prius uoluptuose prebuit ad carnis officium, nunc econtra uertit luctuose in Domini obsequium; et quia non erubuit prius coram angelis uolutabro immundicie ut sus inuolui, nunc non ueretur coram conuiuantibus hominibus confundi; et quo modo ipsum fontem misericordie ibi inuenit, ab omni labe purgata recedit. At infelix hospes scandalizatur quod se Dominus tangi a peccatrice non dedignatur; etiam non solum egram, sed et medicum in corde reprobat, ipse uero miser febre  false iusticie acriter laborat. Dominus autem bona ab eo pretermissa enumerat, ab illa uero impensa replicat, ut per hoc nobis innuat quod de omnibus negligentiis nostris uindictam sumat, propriis uero studiis alta premia conferat. Maliuolum itaque confutans clemens iudex, ream se ipsam punientem absoluit, cum pace pax uera abire permittit. Que ad sororem gratulabunda reuertitur, reliquum uite castimonie summo studio impenditur. Denique, cum Dominus ad Martham eius sororem declinasset, et ipsa eius seruicio magnopere insudasset, ista pedibus eius humiliter adherebat, uerba dulcedinis eius sitibundo pectore hauriebat. Cum ipso et suis sequacibus prouinciam circuire anhelabat, ei de sua facultatula ministrabat. Licuit enim feminis apud  Iudeos cum religiosis uiris circuire et de suis rebus eis in necessitatibus deseruire. Postquam uero Dominus ad passionem pro salute mundi properans in domo Pharisei cuius supra recubuit, et Lazarus unus de discumbentibus fuit, Maria preciosum unguentum super caput eius refudit, designans quod Ecclesia cum odore uirtutum ad eum ueniret, quam ipse unguento sancti Spiritus ungeret; hocque factum Iudas quidem improbauit; sed Dominus laudauit, quia opera Ecclesie que reprobis sunt horribilia, Deo nostro sunt acceptabilia. Domino quoque pro nobis in cruce pendente et discipulorum grege perempto, pastore in diuersa  fugiente, ipsa imperterrita astabat atque in sepulchro positum cum aromatibus uisitabat. Unde et angelum  uidere meruit Dominusque resurgens primo omnium ei publice apparuit, eamque apostolam apostolis suis misit, ut sicut prima femina mortem uiro traderet, ita nunc femina perhennem uitam uiris nunciaret. De ea etiam fertur quod postquam Dominum cum aliis discipulis celum ascendere uiderit, Spiritumque sanctum cum aliis acceperit; eius amore postea uirum uidere noluerit, sed in heremum ueniens, in spelunca aliquot annis habitauerit. Ad quam, dum quidam presbyter errabundus uenisset, et quenam esset inquisisset, Mariam peccatricem se esse respondit eumque ad sepeliendum corpus eius missum retulit. His dictis mundum, quem diu inhorruit, gloriabunda obiens deseruit, et angelis ymnum concinentibus ad Dominum perrexit quem multum dilexit  quique ei multum dimisit et in horto aromatum lilia colligere cum candidulis uirginibus permisit.

Nunc ad nosmetipsos, karissimi, redeamus et quid de nostris criminibus agendum sit uideamus. Propter hoc enim scripti sunt lapsus sanctorum et penitentia ipsorum, ut qui casum fragilitatis eorum imitati sumus in malum proruendo, eorum etiam exemplo per penitentiam ad bonum conuertamur malum deserendo. Sed, heu! nos miseri in peccatis eos imitari desideramus, in bonis uero eorum exempla sequi recusamus. Et si hactenus, karissimi, in malis sudamus, saltem hodie exemplo huius mulieris transacta bonis sequentibus contingere satagamus.  Beati enim dicuntur quorum iniquitates remittuntur et quorum peccata conteguntur . Per baptisma remittuntur originalia, per penitentiam uero conteguntur peccata actualia. Quod enim  nudi erubescimus, hoc obducta ueste contegimus. Ita, karissimi, feditatem turpis uite nostre a Deo et ab angelis conspici erubescamus, et hanc lamentis penitentie et bonis operibus contegamus. Pro peccato et delicto sacrificium Deo spiritum contribulatum et cor contritum et humiliatum  offeramus atque dignos fructus penitentie faciamus , ut uidelicet leuiora peccata orationibus diluamus, grauiora fletibus, ieiuniis, uigiliis, elemosinis  puniamus. Per legem enim imperatur ne hedus in lacte matris coquatur . Hedum in lacte matris coquere est propter grauia scelera cum hedis ad sinistram deputatum leni penitentie subdere; sed hedum in lacte matris non coquimus si nos in flagiciis perditos asperis et duris  penis afficimus; in interitum namque carnis Satane tradi iubemur ut spiritu in die Domini saluemur. Porro populus Isrel de Aegypto egressus in eo loco uicit hostes quo prius est uictus, quia nos de hoc mundo ad patriam reuertentes in eodem uicio diabolum uincere possumus quo prius ab eo uicti sumus; a quo enim quis uincitur, illius et seruus efficitur. Cauendum nobis est ne nos seruos peccati diabolus inueniat et nos quasi iure perpetuo possideat. In lege quippe erat preceptum ut si quis necessitate compulsus se alii uenderet, uII anno liber exiret; si autem a seruicio abire recusaret, dominus suus subula aurem eius perforaret, et sic eum iure perpetuo seruum possideret . Cum  deuicti concupiscentiis sucumbimus quasi necessitate coacti nos alii uendimus, cum nos seruos peccati facimus. Omnis enim qui facit peccatum, seruus est peccati , sed uII anno liberi exire ualebimus, quia per dona septiformis Spiritus a dominio diaboli absolui poterimus. Qui autem liber fieri recusat, hunc dominus suus subula perforat, quia qui uenundatus sub peccato per penitentiam liber ab hoc seruicio ad Deum non exibit, hunc diabolus aculeo mortis perforabit, eumque seruum iure perpetuo possidens, eternis tormentis cruciabit. Igitur, karissimi, beatam Mariam Magdalenam imitantes durum iugum diabolice seruitutis a nobis proiciamus, et suaue iugum Domini uere libertatis suscipiamus; et cui seruire regnare est, in sanctitate  et iusticia seruiamus ut ab ipso in libertatem glorie filiorum Dei transferri ualeamus. Quam oculus non uidit , et cetera.



DE SANCTO IACOBO APOSTOLO.


Celi enarrant gloriam Dei, et opera manuum eius annunciat firmamentum . Apostoli celi appellantur in quibus diuina secreta celantur, ex quibus fulgebat ut sol sapientie; splendebat luna eloquentie, rutilabant  stelle uirtutum, coruscabant fulgura miraculorum, concrepabant  tonitrua predicationum, fluebant pluuie Scripturarum. Hii celi gloriam Dei enarrabant cum apostoli Christum in toto mundo personabant. In omnem quippe terram exiuit sonus eorum et in fines orbis terre uerba eorum . Ecclesia uero uocatur firmamentum quia fideles ab infidelibus ut aquas pro  aquis diuidit per fidei sacramentum. Hec opera manuum eius annunciant dum facta et dicta Dei dignis preconiis filiis suis predicant.

uestis summi sacerdotis secundum legem debuit esse XII preciosis lapidibus insignita, quibus XII nomina filiorum Isrel essent insculpta . Summus et uerus sacerdos Christus fuit qui Deo Patri hostiam sui corporis pro nobis obtulit. Huius uestis est Ecclesia, XII apostolis uelut totidem margaritis ornata; in quibus nomina XII filiorum Isrel expressa fuerunt, quia Isrel Christum Filium et XII apostolos presignauerit, et ipsi XII tribus cum omnibus gentibus iudicaturi erunt. Aureum quoque diadema gemmis redimitum in capite eiusdem sacerdotis fulgebat dum apostolicus chorus caput  nostrum Christum cingebat. Hii sancta conuersatione ut aurum fulgidi, uirtutum gemmis insigniti dum in circuitu orbis celestem uitam predicabant, quasi regium diadema sponsam Christi coronabant.

Legitur etiam quod Ysaac puteum aperuerit quem serui patris eius foderunt, sed Philistei eum terra impleuerunt. Alium puteum serui foderunt Ysaac et uiuam inuenerunt aquam. Tercium puteum Ysaac fodit, quem latitudo appellauit . Serui Abraham puteum foderunt dum Moyses et alii prophete serui Dei uetus Testamentum coposuerunt ; sed hoc Philistei terra scilicet Iudei terrena et sordida intelligentia repleuerunt. Ysaac uero puteum aperuit dum Christus profunditatem sacre  Scripture apostolis innotuit. Serui quoque Ysaac puteum foderunt dum apostoli et euangeliste Nouum Testamentum per Spiritum sanctum scripserunt. uiuam aquam reppererunt dum euangelicam doctrinam salientem in uitam eternam in humanum genus deriuauerunt. Tercius puteus qui ab Ysaac foditur baptisma intelligitur. Huic nomen latitudo imponitur quia per totum mundum diffunditur. Huius fontis aquam apostoli  serui ueri Ysaac Christi per latitudinem orbis spargebant dum omnes gentes in nomine Patris et Filii et Spiritus sancti baptizabant . Ex horum collegio beatus Iacobus, cuius hodie festa agimus, frater Iohannis euangeliste, traditur in Hispania predicasse, de qua reuertitur uisitare Ecclesiam in Iudea positam;  repperit eam a duobus magis, Hermogene et Phileto, subuersam. Quorum fallaciam signis et predicationibus destruxit et gregem Domini errabundum, a lupis inuasum, ad uerum pastorem reduxit. Insuper ipsos magos magistros erroris cum aliis pluribus ad Christum conuertit nobilesque doctores Ecclesie effecit. Unde Iudei, inuidia stimulati, seditionem concitantes Iacobum furibundi rapiunt et ad pretorium Herodis filii Archelai Aristoboli ducunt, ab eoque damnatum decollare pertrahunt. Qui in itinere paraliticum sanauit et scribam se cum fune trahentem baptizauit. Qui etiam cum ipso pro Christi nomine decollatur, et ita amicus Dei laureatus cum consorte celestis curie senatu collocatur. Cuius  corpus ab Hermogene et Phileto aliis quinque discipulis suis traditur, naui imponitur ut aliquo in loco abscondatur donec Domino concedente condigne sepeliatur. Qui nauim ingressi obdormierunt et in crastino euigilantes se in Hispania ubi prius predicauit esse cognouerunt. Corpus itaque efferentes super lapidem ponunt quod mox in lapidem ut in liquidum elementum mergi conspiciunt. Erat illo tempore in illis partibus prepotens femina, nomine et actione Lupa, totius prouincie primatu inclyta. Quibusdam ergo cum corpore relictis, alii ad dominam intrant; ut sibi locus sepulture tradatur rogant, ut cuius uiui doctrinam suscipere recusabant, saltem mortui corpus a Deo missum sibi recipiant. Quos illa comprehensos crudelissimo regi misit perdendos.  Rex uero iussit eos in ima carceris recipi donec excogitaret quibus penis possent interfici. Illo ad conuiuium discumbente, ab angelo de carcere educuntur, et populo spectante ciuitatem egrediuntur. Sublata autem mensa rex ad carcerem misit, inclusos produci iussit; qui carcerem aperientes neminem inuenerunt reuersique  mirum renunciauerunt. Qui dum iussu regis ubique perquirerentur, et plerique se peregrinos uidisse per ciuitatem transire testarentur, ad comprehendendum fugientes ocius insecuntur, sed rupto ponte quem transierunt gurgiti inmerguntur. Unde rex et sui, pauore perterriti, uiros cum honore reuocauerunt fidemque Christi et baptisma per eos receperunt. Deinde ad Lupam reuersi petunt sibi locum sepulture concedi; at illa  dolens eos non solum euasisse seuiciam regis, sed etiam ipsum cum omnibus suis Deo acquisisse, aliquo ingenio perdere cogitabat qui homines a perditione eripere tractabant. Habuit tunc ingentes boues siluestres nimis feros atque indomitos. Precepit itaque ut hos boues sub iugum mitterent, corpus magistri plaustro imponerent, ad sepeliendum ueherent, cogitans incredula eos discerpi a feroci belua. Ipsi uero signo crucis facto boues ut agnos iungunt, corpus magistri imponunt. Boues autem indomiti tunc arripiunt et recto tramite in palacium Lupe longe inde positum corpus apostoli pertrahunt. Quod illa deuota iam sequitur et ad Deum uerum conuertitur, et de Lupa agna Christi efficitur. Palacium eius ad honorem Christi et eius apostoli  ecclesia consecratur, et in eadem Deo dilectus tumulatur; ipsaque omnes possessiones suas sancto Iacobo contulit, omnia ornamenta sua donariis Dei intulit. Porro Hermogenes episcopus efficitur, post hunc Philetus preficitur. Alii aliis locis preponuntur, multa signa per eos geruntur omnesque occidentales populi per eos ad Christum conuertuntur. Hic autem beatus apostolus circa Pascha occisus memoratur; sed hodie eius festiuitas ab Ecclesia solemniter celebratur quando eius corpus translatum celestibus signis glorificatur.

Huius sancti apostoli laudibus associatur hodie beatus martyr Christoforus. Hic Spiritu sancto plenus gentibus predicauit, multa milia fidelium turmis  aggregauit. Demum pro Christi nomine a rege comprehensus catenatur, carcerali custodia maceratur, ferreis uirgis atteritur, flammis estuantis fornacis affligitur; sed Christo saluante inde eripitur; in campo ad signum ligatus ponitur, sagittis undique confoditur, ad ultimum capite plectitur. Rex cum populo conuersus baptizatur, ecclesia magnifice  ab eo fabricatur, in qua multa  prestantur beneficia per beati Christofori martyris merita. Quia igitur, karissimi, hic ut splendida astra in conspectu eterni solis nunc uiuunt ubi omnes qui nomen eius diligunt, deposcite eos deuotis precibus ut liceat participari eorum glorie in celestibus sedibus. Ubi oculus non uidit .



AD uINCULA SANCTI PETRI.


 Nimis honorati sunt amici tui, Deus, nimis est confortatus principatus eorum . Apostolos, karissimi, non seruos sed amicos Christus appellauit, quia eis omnia secreta Patris notificauit  . Isti sunt nimis honorificati quia iam in celis sunt angelis equipparati. Horum principatus nimis confortatur quia eorum ligatio uel solutio in celis et in terris a Deo corroboratur. Isti sunt principes populorum qui cum Deo Abraham sunt congregati, quia de erumna huius seculi nequam ablati in perhenni iam gloria sunt exaltati. Isti sunt qui pro Patribus Ecclesie sunt nati et super omnem terram principes sublimati . Prophete namque patres Ecclesie extiterunt qui eam scriptis Deo genuerunt. Pro his filii Ecclesie apostoli nascuntur, quia ab sponso suo Christo super omnem terram principes constituuntur . Isti etiam propter altam uirtutum conuersationem montes dicti sunt, qui pacem populo susceperunt ,  quando per ueram pacem Christum humano generi pacem redditam predicauerunt. Isti sunt montes eterni  a quibus Sol iustitie, ex morte oriens, mirabiliter est illuminans planiciem Ecclesie, quando turbati sunt omnes insipientes corde . Cum enim apostoli resurrectionem Christi testificabantur, grauiter insipientes Iudei turbabantur. Qui in hos montes ascendunt, celum intrare ualebunt, quia, si apostolorum uitam et doctrinam sequi uoluerimus, utique celestia regna intrare poterimus. Dilectissimi, referendum est nobis unde dies ista habeatur solemnis; non enim, ut quidam putant, hodierna die beatus Petrus a uinculis est absolutus, qui legitur circa paschale tempus per angelum de carcere educi ; hec autem dies  est ob uincula eius festiua, quando catene eius in ecclesia ipsius sunt Rome recondite ab Eudoxia regina. O in quantum Christus glorificantes se glorificauit! O in quantum eos super inimicos eorum exaltauit! uere ipsius est regnum et potentia, ipsius diuitie et gloria, et quem uult exaltat et quem uult humiliat. Ecce enim pauperrimos rusticanos homines , utpote piscatores, principes totius orbis constituit atque cunctas seculi dignitates uniuersasque regias potestates eis subiecit. Ecce non solum ob illius piscatoris honorem, sed etiam ob uinculorum eius reuerentiam dies sollemnes instituuntur; summi episcopatus a summis imperatoribus eius nomini subscribuntur. Ecce non solum  corpus eius a principibus ueneratur, sed etiam baculi uel catene eius uel uestes uel aliquid ad eum pertinens quasi diuinum quid ab omni populo adoratur. Ecce totus orbis undique in urbem Romam  confluit propter Petrum piscatorem, non propter Augustum mundi imperatorem. Quilibet inuestigat sepulchrum piscatoris, nullus inquirit tumulum principis Neronis. Insuper toti mundo imperans uiuus quilibet Augustus ante mortui piscatoris iamque putrefacti ossa procumbit, lacrimas cum precibus fundit et suppliciter orat imperator ut sibi propicius sit piscator, et merito. Ipse enim habet claues uite et ipsum oportet cunctis portas regni celestis aperire. Sic sic Christus seruos suos clarificat, sic milites suos rex glorie remunerat ut non solum inter angelos laureati splendescant, uerum etiam per omnes generationes eorum memoria florescat.

Hec dies antiquitus erat celebris ob uictoriam Augusti Cesaris. Hac quippe Augustus cum Antonio  pugnans uictoriam obtinuit et, ideo Romanus populus hunc diem sollemnizari instituit, templum in eius honore dedicauit, mensem prius sextilem dictum Augustum appellauit, huiusque diei superstitio singulis annis festiue iterabatur, atque ab omni succedente posteritate magno tripudio renouabatur. Sed hic mos gentilium tali modo est mutatus in ritum fidelium: Eudoxia regina causa orationis Hierosolimam tendit, eique infidelis Iudeus fidele munus impendit, nam catenas quibus beatus Petrus ab Herode uinctus est, sed ab angelo in Pascha solutus est, ei obtulit; quas illa super aurum et topazium amplexans Romam detulit, summique pontificis consilio ecclesiam in honore principis apostolorum edificauit, in qua hodierna  die preciosa uincula collocauit. Et tunc sancitum est apostolica auctoritate decretumque imperiali potestate ut  sicut hic dies prius obseruabilis ob honorem summi principis mundi haberetur, ita postmodum celebris in honore principis apostolorum et Ecclesie ageretur. Itaque, karissimi, quia hodie uincula beati Petri solutoris peccatorum ueneramur, insistamus precibus ut eius meritis a uinculis peccatorum absolui mereamur, sicut ipse Ecclesie precibus solutus est per angelum ab eisdem nexibus. Funibus quippe peccatorum circumplexi sumus, sed antequam in tenebras exteriores mittamur ligatis manibus et pedibus, per clauigerum regni celestis absolui festinemus. Omne enim  quod ipse soluerit in terris, hoc a Christo in celis solutum erit . Recordemur quod Cham peccante Chanaan filius eius a Ne seruituti addicitur , quia cuiusque peccantis opus in extremo examine a Christo maledicitur. Ne denudatus est, Christus in passione pro nobis deturpatus. Hunc Cham subsannat, quia populus infidelium Christi passionem cum irrisione exprobrat; cuius semen ab eo maledictione seruitutis multatur, dum turba reproborum seruitio electorum subiugatur, quia nimirum eis quodammodo seruiunt dum eos aduersitatibus affligunt; et sicut serui patris iussu peccantes filios corrigunt atque aurea Dei uasa in camino tribulationis examinant quatenus in conuiuio summi regis clare resplendeant. Porro demum  ipsi serui seruorum erunt quia cum seruis demonibus ipsi serui eorum in eternis tormentis ardebunt.

Ne a duobus filiis uelatur, quia Christi passio a duobus fidelium populis ueneratur . De Sem namque patriarcha orti sunt qui Christi passionem honorando prefigurauerunt, sicut Abraham filium sacrificando  et Moyses agnum inmolando  uel serpentem in deserto exaltando . Ex illo namque prophete nati sunt qui Christi passionem uenerando prenunciauerunt, sicut Esayas, Sicut ouis, inquit, ad occisionem ducetur ; et Hieremias, Christus, inquit, peccatis nostris capietur. De hoc etiam apostoli progeniti sunt, qui passionem Christi uenerabiliter  orbi terrarum innotuerunt, sicut Petrus: Christus, inquit, passus est pro nobis relinquens nobis exemplum ut sequamur uestigia eius ; et Paulus: Nos, inquit, predicamus Christum crucifixum, Iudeis  quidem scandalum, gentibus autem stultitiam, electis uero Dei uirtutem et Dei sapientiam . De Iaphet autem pape, episcopi, multitudo martyrum orti sunt, qui omnes passionem Christi suis passionibus glorificauerunt et ideo benedictionem hereditate possederunt. Hec dies etiam a sancta quadam cum septem martiribus sacratur que pro ueteri lege ab Antiocho rege cum filiis suis Deo mactatur. Quod autem Ecclesia horum solummodo pro ueteri Testamento sollemnia  recolit, hec causa extitit. Antiochus tipum Antichristi gerit qui omnium persecutorum caput erit. Huius membra omnes fuerunt qui fidelibus persecutionem intulerunt. Mater uero hec figura Ecclesie fuit, que pro iusticia occubuit. Septem filii eius  omnes sanctos prefigurauerunt, qui uII donis Spiritus sancti repleti pro iusticia usque ad mortem certabunt, et tunc laureati cum matre Ecclesia gaudium Domini intrabunt. Hec namque mulier ab Antiocho cum filiis suis comprehenditur, legem Dei preuaricari compellitur; sed minime uicta horrendis penis cum natis consumitur et mansuris gaudiis inducitur. Filiis namque matre inspiciente capilli cum cute capitis ferro abstrahuntur, manuum ac pedum summitates preciduntur, et sic in sartagine, pice ac sulphure feruente torrentur. Mater autem, per singulos natos cruciata, quos ipsa gaudens ad cruciatus est adhortata, demum pari modo est consummata .

Hanc felix Felicitas est imitata que cum uII filiis  suis pro Christo est diuersis penis inmolata. Hanc nichilominus beata Symphorosa est emulata, que cum uII filiis suis uariis suppliciis pro Christo est cruciata. Et reuera, karissimi, beatiores femine iste fuerunt que de utero suo uII martires genuerunt, ipseque per singulos passe, octies martyres extiterunt, quam ille que duos apostolos Petrum et Andream uel Iacobum et Iohannem in uentre portauerunt.

Hodie quoque beata martyr nomine et actione Sapientia atque tres filie eius, Fides, Spes et Karitas, pulchre nominibus, pulchriores operibus, sanguinem suum crudeliter lacerate pro Christo effuderunt et eterna gaudia a Christo percipere meruerunt.

 Et, karissimi, fragiles femine, teneri pueri mollesque puellule de bono  ad malum tormentis flecti non potuerunt, et ideo ab omni malo atque dolore erepti leticia sempiterna coronati iam possederunt. E contra nos infelices nimiumque miseri nec minis nec premiis a malis reuocari possumus, immo diuersis penarum generibus attriti disciplinam Domini recipere nolumus atque in sordibus iam fetentes ad reuocantem conuerti contemnimus. Ergo, Karissimi, aliquando a laqueis diaboli resipiscentes et ad summum bonum Domini nos conuertentes, beatum Petrum et alios sanctos quorum hodie festa celebramus ad thronum glorie deuota prece mittamus, ut nostram fragilitatem omnesque  cruciatus anime et corporis ualeamus superare, et in lumine uultus Domini cum omnibus sanctis perhenniter mereamur exultare. Quod oculus non uidit  et cetera.



DE SANCTO LAURENTIO.


 Beatus uir qui inuentus est sine macula et qui post aurum non abiit, nec sperauit in pecunia et thesauris . Beatum, karissimi, Scriptura dicit qui omne habet quod uoluerit. Sanctus itaque Laurentius uere beatus predicatur qui nunc in affluentia  omnimode glorie inter angelos letatur; a cuius oculis omnis lacrima ipsius Dei aspectu siccatur, et dolore ac gemitu fugiente gaudio et leticia sempiterna consolatur. Hic ideo uir dicitur, quia nec blandis nec asperis prauo consilio ut mulier subicitur,  sed uiriliter dimicans antiquum hostem cum suis membris strauit et ideo cum gloria in celis triumphauit. Hic inuentus est sine macula dum uelut aurum examinatus est in craticula. Post aurum non abiit, nec in pecunia et thesauris sperauit, sed potius aurum et thesauros Ecclesie pauperibus distribuens celestes diuicias comparauit. Idcirco hunc hodie laudemus, et mirabilem Deum in sanctis suis  glorificemus, per quem Laurentius mirabilia in uita sua fecit, qui uitam omnibus dilectam perhorrescens, pro uera uita abiecit, mortem cunctis exosam amplectens causa uite excepit; qui aurum in quo homines confidunt ut lutum contemnit; ornamenta in quibus principes gloriantur egenis impendit; qui fenestras diu in facie cecorum clausas  reserauit, ac signo crucis tenebris fugatis clara  luce reserauit; qui crudeles corporis cruciatus spreuit, se ipsum hostiam uiuam in odorem suauitatis Deo per ignem dedit ; et quia passione temptatus, pacientia perfectus est probatus, in eterna gloria erit coronatus. Hic thesauros habens transgredi potuit, sed legem Dei sui transgredi noluit; facere mala ualuit, sed penis coactus facere noluit. Ideo sunt bona illius in Domino stabilita pro quibus nunc possidet premia infinita. Et elemosinas illius enarrat omnis Ecclesia sanctorum, dum hic in omnium celebri uersatur memoria et in illa uita affluunt ei diuicie et gloria.

Hic, Romane Ecclesie archidiaconus, beati Syxti pape extitit discipulus. Qui beatus pontifex dum  pro grege sibi commisso ad passionem traheretur, Laurentius eiulans accurrit, rogans eum ut secum ad penas admitteretur. Cui papa, tunc Christi hostia, thesauros Ecclesie commendauit ac benigne consolans post triduum martyrem futurum prenunciauit. At ille accepta pecunia non ut auarus operuit eam terra, sed sollicitus circulens, pupillos et uiduas uisitauit, ut bonus dispensator creditam pecuniam conseruis indigentibus erogauit, pedes pauperum lauit, egrotos orando sanauit. Omnibus igitur expensis ad magistrum fidelis minister reuertitur, et ecce Syxtus cum duobus diaconibus Felicissimo et Agapito ad decollationem ducitur. At Laurentius clara uoce thesauros sibi traditos se in pauperes expendisse  clamitat, et ut secum ei pati liceat flebili uoce postulat. Milites autem beatum Syxtum cum sociis suis, capite truncato, ad syderea regna laureandos transmiserunt, Laurentium uero tenentes Decio imperatori adduxerunt. Quem ipse ualeriano prefecto tradidit ut thesaurum Ecclesie ab eo exigat, ydolis inmolare compellat imperauit. ualerianus autem cuidam Ypolito eum commendauit, isque eum in carcere cum pluribus locauit, inter quos quidam cecus fuit qui per beatum Laurentium credens baptizatus lumen percipere meruit. Quod audientes plurimi ceci ad beatum Laurentium uenerunt, qui omnes per impositionem manus eius lumen celi uiderunt. Hoc uiso Ypolytus cum omni domo sua credidit et Christi uestem per baptisma  induit. Post hec Laurentius ad palacium Decii adducitur, thesaurus ab eo inquiritur . Qui spondet se thesaurum ostendere si ei triduo dentur inducie. Quibus datis multitudinem pauperum collegit quos tercio die secum in palacium duxit. »En, inquiens ad Cesarem, cernis thesaurum Ecclesie; horum manus thesauros quos requiris deportauerunt in gazophilacium celestis curie.« Quo audito tyrannus infremuit, Laurentium uestibus exuit quem Christus stola immortalitatis induit. Deinde uictima Christi in catasta extenditur, cum scorpionibus, scilicet flagellis in modum scorpionum aculeis, ceditur iterumque in carcerem retruditur. Ex hoc eductus ad immolandum ydolis compellitur, sed terroribus non flectitur, unde iussus est fustibus  diutissime cedi, deinde in eculeo suspendi ac ignite lamine lateribus attrociter torti appendi. Cum inuictus Christi miles hoc supplicio non superaretur, immo de penis ut de epulis gratularetur, plumbatis, scilicet flagellis plumbo in extremitate corrigie innexo, ceditur, deinde scorpionibus crudeliter atteritur. Interea quidam miles, Romanus nomine, conspicit iuuenem gloriosa facie astare et beatum Laurentium sanguinem eius extergendo confortare. Qui mox ei ad pedes cecidit, se baptizari petiit, que uiderit coram omnibus retulit, baptisma promeruit. Qui protinus iussu Decii cum fustibus diutissime mactatur, deinde capite truncatur. Porro Laurentius denuo in carcerem recipi iubetur ut Christus sepius in corpore eius glorificetur. In nocte uero  eductus cor eius in dilectione Christi probatur, caro eius multis flagris uisitatur, igne examinatur; et quia in eo iniquitas non inuenitur, corona perhennis glorie redimitur. Ante Decium namque ductus ad idolatriam coartatur, sed Christi nomen magis ab eo laudatur, unde os eius lapidibus contundi imperatur. Denuo ueste expoliatur, flagellis atrociter dilaceratur, demum et angelis et hominibus spectaculum factus super craticulam catenatus uiuus assatur, et sic inuictus spiritus eius cetibus sanctorum, ymnizantibus angelis, in astris sociatur. Statim semiustum corpus eius cepit miri odoris fraglantia  exuberare, protestans animam in conspectu summe suauitatis exultare. Postquam sic Laurentius transiuit  per ignem in refrigerium , Ypolitus sepeliuit corpus eius iam factum solamen fidelium. Unde iussu Decii a militibus capitur, fustibus mactatur, ualeriano traditur, qui iussit omnem familiam suam eo presente decollari, et tunc ipsum ad colla indomitorum equorum ligari et sic per carduos et tribulos tractum mortificari. His transactis Decius cum ualeriano in curru suo descendit ad amphitheatrum, ut Christi hostibus prebeat de Christianis spectacuculum: moxque uterque a demone arreptus grauiter uexatur; alter se a Laurentio, alter se ab Ypolito igneis catenis se constringi uociferans protestatur. Ilico ualerianus a demone prefocatur, Decius ad palacium reductus, triduo a demonibus agitatur sine cessatione, nunc se a Laurentio nunc ab Ypolito  cruciari uociferatur; demum tercia die cum magno tormento de carne euellitur, eterna tormenta sine fine pati compellitur. Tunc Triphoniam uxorem Decii filiamque eius Cyrillam ac quadraginta sex milites credentes Iustinus presbyter baptizat; sed Triphonia alia die orans ad Dominum migrat, Cyrillam uero et milites rex Claudius gladio trucidat.

Sic, karissimi, Laurentium in prelio Domini signiferum sequitur acies militum, ac deuictis hostibus gaudet se reportasse tropheum. Isti sunt qui de magna tribulatione uenerunt, et quia stolas suas  proprio cruore lauerunt , ideo cum palmis in conspectu Agni stare meruerunt  et coheredes regni eius erunt, tortoresque suos sine fine torqueri uidebunt. Cum hii, dilectissimi, tyrannorum triumphatores pro momentaneo corporis dolore ineffabili gloria laureati sunt inter angelos coruscantes, rogemus ut eorum meritis uiciorum uictores simus cum eis quandoque perhenniter in illa beatitudine uernantes. Quam oculus non uidit .



DE ASSUMPTIONE SANCTAE MARIAE


 Que est ista que ascendit de deserto deliciis affluens innixa super dilectum suum?  Quemadmodum populus Isrel de Aegypto confusis aduersariis, hostibus in mari Rubro obrutis, in exultatione educitur et per desertum in terram desiderabilem cum cantico leticie introducitur, sic gloriosa uirgo Maria cuius  hodie sollemnia recolimus uotiua, de hoc mundo confusis Iudeis, demonibus in abyssum submersis, in letitia et exultatione educitur, et per desertum eris cum concentu angelorum et iubilatione sanctorum in celeste palacium regina celorum introducitur, in quo nunc cum deliciis est affluens, quia inter cetus angelorum, inter agmina omnium sanctorum exundat eam habundantius uoluptatis Dei torrens. Super  dilectum suum est innixa, quia claritatem diuinitatis Filii sui inspiciendo dulci affectu est eius amori iugiter infixa. Nunc circumdant eam flores rosarum et lilia conuallium quia rubedo martirum, albedo uirginum dulci melo iubilat eius perenne preconium; et merito: nam ipse Deus transiens fecerat sibi in ea hospicium, sicut hodie retulit euangelium: Intrauit iehsu in quoddam castellum . In castello est turris alta in qua contra hostes sunt propugnacula, murus uero exterius qui est tutela ciuibus interius. Hoc castellum fuit illud Spiritus sancti sacellum, scilicet gloriosa Dei Genitrix uirgo Maria, quia iugi angelorum custodia fuit undique munita; in qua turris alta erat, uidelicet humilitas pertingens ad celi culmina; unde dicitur: Respexit  Dominus humilitatem ancille sue . Murus uero exterius eius castitas fuit que ceteris uirtutibus interius munimen prebuit. Hoc castellum Dominus intrauit quando in utero uirginis humanam naturam sibi copulauit. Et mulier quedam, Martha nomine, excepit illum in domum suam; et huic erat soror, nomine Maria. Per Martham actiua uita, per Mariam contemplatiua uita designatur, quam utramque perpetua uirgo Maria in Christo excellentius excoluisse predicatur. Omnia namque Euangelii opera impendit ei per actiue uite ministeria. A patrio namque regno propter nos exulem, et in hoc mundo hospitem, suscepit uteri sui hospicium, gemmis uirtutum conspicuum. Propriis uberibus pauit eum esurientem, super genua consolabatur flentem. Infirmum  enim fouit balneis, nudum inuoluit pannis; uagientem fasciis cinxit, arridenti dulcia oscula fixit. Nimium erat sollicita circa frequens ministerium, fugiens a facie Herodis in Aegyptum et denuo  rediens ut audiuit regnare Archelaum. Multum turbabatur erga plurima, ubique tuta credens abscondendi et celandi eum latibula. Quod autem dicitur conqueri de sorore; quod eam solam reliquerit in labore, hoc est Maria uidens Christum ab impiis capi, crudeliter trahi, ligari, colaphizari, cedi, derideri, cum reis damnari, in crucis patibulo acerbiter cruciari, si possibile esset uitam suam libenter pro sui ereptione dedisset. Et cum in eo diuinitatem corporaliter habitare sciret, quodammodo in animo suo anxia querebatur quod  ei non subueniret, sed quasi noxium reliquisset quem uelut abiecticium tot malis exposuisset. Secus pedes Domini sedens uerba illius corde et aure siciebat, que etiam in corde suo per contemplatiue uite officium conferens conseruabat et semper spiritualia meditans celestia desiderabat. Ipse quippe fons sapientie in ea mansionem fecerat, et ideo omnes thesauri sapientie et scientie absconditi in ea erant . Nunc Marthe labore sublato, in illa uita fruitur non significans, sed uera Maria illa uno necessario eterne dulcedinis gaudio quo Filii sui inherens complexibus, perhenniter diuinitatis eius cum angelis saciatur aspectibus. Ad quam gloriam hodie gloriosa migrauit in qua eam Filius suus reginam celorum super omnes ordines angelorum  sublimauit. Optimam partem quam hic elegit hodie duplicem de manu Domini percepit que ab ea numquam auferetur, sed cum plenum gaudium sanctis dabitur, centupliciter augetur. Karissimi, quod hec singularis meriti regina celorum singulare sit asylum miserorum quanquam plurima exempla astruant, tamen precipue hoc saluatio Theophili approbat. Hic quippe Theophilus multis elemosinis multisque bonis operibus erat inclytus; unde defuncto episcopo ab omni clero et populo presul eligitur; sed ipse ob humilitatem obstinaci mente renuitur, et ob hanc necessitatem alius pontificali sedi preficitur. Qui episcopus dignitates sui regiminis constituit prout sibi suisque placuit; unde Theophilum, qui uicedomnus floruit, dignitate priuans, eam alteri contulit.  Liuidus taque  coluber, hostis animarum diabolus, transactis uiri inuidens piis laboribus, mortiferum uirus ei inspirans, mentem eius sauciauit et clandestino dolore grauiter instigauit. Cepit nempe estuanti ingerere se priuatum dolere ac solito honore populique fauore carere. Unde Iudei magi auxilium implorat, et ut sibi in hoc negocio subueniat magnopere exorat. Qui perfidus perditum cum carta ad diabolum mittit, adiutorium eius efficax promittit. Quo perueniens ecce diabolus quasi rex coronatus in sublimi sedebat, exercitus malignorum spirituum quasi turba militum astabat, et qui se in angelum lucis transfigurat, ad deceptionem miseri multa luminaria circa se ardere simulabat, accipiensque ab eo cartam celerem opem  spondet si modo Mariam et Filium eius Iesum in scripto abneget. At ille infelix nichil moratus per cyrographum Dei uirginem Deique Filium ex ea progenitum abnegat, litterasque sigillatas in manum perditoris complicat. Quem deceptum deceptor animarum per osculum in suum dominium allegat, pollicens quod celerius primatum totius episcopatus ferat. Alia die episcopus quasdam dignitates mutauit, Theophilum suo officio restituens in tota sua potestate eum uicedomnum exaltauit, cumque per aliquot tempus in huiuscemodi nacta dominatione exaltaretur, et perdita mente sibi diuicias affluere letaretur, diuino instincto cepit intra se anxius meditari quod hodie uel cras aut quouis tempore moriens eternis tormentis deberet pro his cruciari.  Diuinum uero perhorrescens iudicium, clam ecclesiam intrat, XL dies ieiuniis, uigiliis, lamentis continuat, actus suos toto corde abdicat, indignum se suffragio omnium sanctorum iudicat, quippe cum ipsum Deum largitorem bonorum eiusque pre omnibus electam uirginem Matrem abnegauerit, insuper in scripto diabolo tradito ianuam sibi uenie obcluserit. Tandem spe animatus  eius misericordie qui omnes homines uult saluos fieri , inexhausta diuine pietatis uiscera continuis precibus pulsat eiusque piam Genitricem largis fletibus inuocat; et misericors et miserator fons pietatis non spreuit neque despexit deprecationem  pauperis . Quadam namque nocte nimio ploratu fatigatus obdormiuit, et ecce beata Dei Genitrix, consolatio miserorum, refugium peccatorum, reparatio lapsorum, merenti astitit, Christum preces exaudisse, ueniam reatus sui ea opitulante eum consecutum retulit. Qui expergefactus magno quidem gaudio per funditur, sed rursus maximo merore concutitur dum abhominale manuscriptum diabolum habere reminiscitur. Unde iterum humi prosternitur, uberrimis  lacrimis turbatur, eius uultus conteritur rursusque fessus sopore premitur; et ecce iterum salus mundi, porta celi, Domina regum, decus mulierum, gemma uirginum, lux seculorum, gratulatio angelorum, honor credentium, astans tristem consolatur; cartam super pectus eius ponens, ut gaudeat de beneficiis Dei hortatur. Ille euigilans manuscriptum super se inueniens exultat in Domino, ineffabile gratie eius soluit ymnum in iubilo; cor eius et caro exultauerunt in Deum uiuum , quem celi, terra, mare et omnia que in eis, laudent in eternum, quoniam ipse solus, quoniam in seculum misericordia eius . Reliquum tempus quod superuixit, in Dei seruicio duxit, et accepto Christi corpore ut lampas a lumine illuminatur,  et mox per Dei Genitricem ad uidendum uerum lumen Christum in lumine Patre ad superna regna uocatur. Ad hanc omnes, karissimi, tota mente fugiamus, uota precum, hostias laudum ei reddamus, quatenus eam cum Filio suo cetibus angelorum imperantem uideamus et aliquam particulam gaudii eiusdem regni ea fauente obtineamus. Quam oculus , et cetera.



Si in die Dominico festum sancti Bartholomei euenit hec addere sermoni licebit:


 De sancto Bartholomeo.

Hodie, karissimi, beato Bartholomeo deuotio nostra supplicet quatenus nos eius deprecatio Deo nostro concilicet. Hic est enim unus de XII orbis  iudicibus, et ideo assiduis precibus flagitemus ut nos cum dextris in iudicio statuat et gaudia cum iustis nobis obtineat. Hic Spiritu sancto instigatus, uexillo sancte crucis armatus, Indiam ad expugnandos demones ingreditur, multusque populus per eum ad uerum Deum conuertitur; ad cuius ingressum dii gentium, scilicet demonia, obmutescunt, infideles signa et prodigia per eum facta obstupescunt . Ydolatriam in India destruxit, nomini Iesu Christi ecclesias ubique instruxit, regem Indorum cum omni populo ad agnitionem eterni Regis adduxit. Unde a fratre regis comprehensus fustibus mactatur, dein excoriatur, exin decollatur, sicque sanguine laureatus superno senatui associatur. Post hec omnes fautores mortis apostoli a demonibus  arrepti expirauerunt, reliqui omnes Christo Deo crediderunt. Nunc, karissimi, clamemus ad Altissimum, deprecantes eius apostolum ut eius sancto oramine gaudia percipiamus in extremo examine.  Quam oculus non uidit, et cetera.


De sancto Augustino. Collaudabunt multi sapientiam iusti .

Non est iustum, karissimi, ut hodie sileamus preconia sancti Augustini, presertim cum ipse Deum omnesque sanctos multis preconiis extulerit, Deusque eum nunc inter omnes sanctos idoneum collaudatorem suum transtulerit. Huius sapientiam multi collaudant et usque in seculum non deletur per quam Ecclesia usque in finem copiose instruetur; a qua eius non recedet memoria quia et hic dies celebris est et in eterna gloria. Nomen eius per omnes generationes ad edificationem requiretur quod in celo conscriptum de libro uiuentium nunquam deletur. Hic adhuc gentilis hereticorum fautor  uenit de Affrica Romam ob literarum studium, quo tempore Ambrosius rexit Ecclesiam Mediolanensium. Qui Mediolanenses fratres miserunt Romam pro rhetore quo eorum ciuitas hac arte possit florere. Romani uero destinauerunt eis Augustinum, scientes eum rhetorica arte egregie peritum. Qui cum sepius audisset Ambrosium de Deo et eterna uita sermocinantem, credidit et uterque Spiritu sancto plenus ymnum Te Deum laudamus tunc in primis cecinit. Ab Ambrosio itaque habunde in diuinis instructus, patriam reuertitur, ibique populo Dei episcopus preficitur. Si quidem eo tempore Ecclesia domus Dei in fide titubans casumque minitans tremuit, sed summus opifex firmam argenteam columnam Augustinum priusquam laberetur opposuit, in  quem tota machina inclyta innixa corroboratur, dum omne instrumentum impugnantium hostium ab eo fortiter expugnatur. Ipse quippe in templo Dei eloquentia ut argentum  enitebat; illud sancta uita, contra uicia et hereticos, firmus et rectus ut columna fulciebat, domumque Dei ipse bonus pictor mira celatura pinxit miroque modo uariis gemmis distinxit, dum eam miris sententiis nobilis insigniter undique cinxit. Denique heretici hostes Christi, precursores Antichristi, illo tempore uariis heresibus Ecclesiam impugnabant, simplices quosque a uera fide deuiare et in precipicium erroris ruere dogmatizabant. Quibus fortis propugnator Augustinus gladio uerbi Dei occursabat, et feroces hostes procul a ciuitate Dei propulsabat luposque  rapaces qui ouile Christi inuadentes agnos Dei strangulabant, bonus pastor baculo sacre Scripture exterritos confutatosque fugabat. In uinea Domini infatigabilis agricola sub pondere diei et estus multum desudauit, multos palmites uere uiti inserere curauit, quos magna affluentia Scripturarum copiose rigauit et ad flores odorem operumque uirtutem perducere non cessauit. In messe Domini multa multum ipse messuit, impiger operarius multa horrea condidit in quibus multos manipulos cum gaudio collegit. Pro quibus nunc a Domino messis centuplum recepit.

Refert Dominus quod quidam peregre abierit qui peccuniam suam seruis suis tradidit atque uni quinque  talenta, alii duo, alii unum commiserit. Sed is cui quinque talentorum pondus commendatur, alia quinque lucratur. Is autem qui duo accepit, in lucro alia duo recepit. Cui uero unum committitur, ab eo terre infoditur et ad nullius usum prouenire patitur. Post multum uero temporis dominus reuertitur, pecunia a seruis cum lucro repetitur. Qui u talenta accepit, u lucratus retulit, a Domino laudatur, in gaudio gaudens exaltatur. Qui duo accepit, duplum insuper reddidit, quem dominus in gaudio bonis suis pretulit. Cui uero unum erat commissum, retulit hoc sine lucro terre effossum, dicens dominum metuendum, et ideo se ad usuram non dedisse talentum; a quo dominus iratus iussit tolli eumque in carcerem recludi .

 Dominus qui peregre abiit est Christus, qui in nostra carne de hoc mundo in celum transiit. Hic  seruis pecuniam partitur dum fidelibus carismata gratiarum largitur. Per u talenta u sensus intelliguntur quibus eterna lucrari precipiuntur: Per uisum homo talentum lucratur, si non uanitatem sed equitatem uidere delectatur; per auditum talentum acquiritur, si non detractionibus uel fabulis, sed uerbis diuinis aures prebere nititur; per olfactum talento plaudent, qui non uoluptuosa carnis odoramenta, sed uirtutum haurire gaudent; oris officium talentum refundit, sed minime per mala colloquia bonos mores corrumpit, si laudem Domini annunciat et alios in uerbo Dei edificat; si non per illecebrosum gustum uentrem ad libidinem farcit,  sed corpus tantum simplici uictu ad seruicium Dei pascit; tactus talentum operatur si a malo declinans bonum facere conatur. Qui sic quinque sensibus lucrabitur, tot premiis in gaudio Domini remunerabitur. Per duo talenta intellectus et operatio designantur quibus celestia lucrari imperantur. Qui ergo bona que intelligunt bonis actibus implere satagunt, in gaudio Domini pro duplo talento duplicia recipiunt. Per unum talentum intellectus exprimitur quo superna patria lucrari precipitur. Quod talentum in terra abscondit quisquis bonum ingenium in terrenis tantum negociis expendit; unicuique talentum commendatur dum ei scientia uel quodlibet artificium diuinitus donatur; quod ab eo in terra absconditur dum nulli utilitati proximorum impenditur.  Sed tunc talentum ab eo tollitur, ipseque inutilis in carcerem recluditur dum donum sibi a Deo collatum per mortem sibi aufertur, et ipse ad puniendum pro nequicia sua in infirmorum defertur.

Beatus itaque Augustinus utilis et fidelis seruus fuit, qui talentum sibi creditum non humo operuit, sed conseruis habundanter erogans in dilectione Dei et proximi duplicauit, immo omni generationi que uentura est duplicauerit dum nobile ingenium suum toti Ecclesie mille uoluminibus transfundere curauit. Huius lumbi precincti erant dum uitam suam castitate constringebat; lucerne ardentes in manibus eius lucebant dum preclara opera eius coram  hominibus splendebant. Primam uigiliam in somnis duxit dum in puericia omnem secularem sapientiam  auido pectore suxit. Secunda uigilia somno non indulsit dum in iuuentute phylosophicam disciplinam quoslibet studiose instruxit. Tercia uigilia peruigil permanebat dum in senectute sacros libros multipliciter exponebat. Primam quoque uigiliam uigilauit dum nobis tempus ante legem scriptis dilucidauit. Secundam uigilauit dum tempus legis prophetarumque obscuritates exponendo reserauit. Terciam uigilauit dum tempus gratie multis libris commendauit. Et quia eum Dominus uigilantem inuenit, in ciuitate sua eum super omnia bona sua constituit, de qua ipse multa gloriosa disseruit. Tempora sua preclaris signis et doctrinis  ornauit, sponsam Christi sibi commissam uariis monilibus decorauit, ciuitas Dei diuersis ferculis et poculis letificauit. Et ideo cum Christo peracto iudicio in gloriam Patris transierit, atque Ecclesiam de hac Babylonia in Patris sui ciuitatem traduxerit, regnumque Deo et Patri tradiderit, tunc faciet eum in conuiuio suo recumbere, scilicet cum omnibus electis in pleno gaudio requiescere ubi ipse ministrabit  dum se ipsum qualis est in Patre omnibus se diligentibus demonstrabit.

Hodie etiam sanctus Hermes, illustrissimus Romanorum, effuso [pro] Christi nomine sanguine mercatus est regna celorum. Hoc, karissimi, deprecamini quatenus eis in illa beatitudine associari mereamini. Quam oculus non uidit  et cetera.



DE S. IOHANNIS BAPTISTAE DECOLLATIONE.


 Iustus si morte preoccupatus fuerit, in refrigerio erit . Sanctus Iohannes, qui in hac ualle lacrimarum magna pressura premebatur, dum ab Herode morte preoccupatur in refrigerio cum Abraham ab angustia releuatur. Tres Herodes leguntur; unus sub quo, nato Domino, pueri occiduntur; alter, huius filius, a quo Iohannes decollatur; tercius, filius Aristoboli, a quo Iacobus capite truncatur. Primus, qui Dominum occidere querit, se ipsum interemit; secundus, qui Dominum alba ueste indutum illusit, exilio deperiit; tercius, qui Petrum comprehendit, ab angelo percussus interiit. Et Philippus itaque, filius primi Herodis, Archelai Arethe regis filiam uxorem duxerat, quam ei Herodes frater suus abstulerat, ob quam rem eum Iohannes  arguebat. Dum autem populus undique ad Iohannem conflueret, metuens Herodes ne ob uerba Iohannis  populo exosus fieret, eumque regno ob incestum pelleret, Iohannem tenuit et uinctum in carcerem posuit. Quem adultera occidere uoluit, sed quonam pacto id aggredi posset inuenire non potuit. Quadam itaque die dum mechus rex ob natalem sui grande conuiuium suis principibus instruxisset, filiaque meretricis coram conuiuis docte saltauisset, rex puelle iurat quidquid ab eo petat, accipiat. Que persuasu matris caput Iohannis petit, quod protinus abscisum rex in disco afferri precepit, acceptumque puella matri dedit . Porro corpus eius a discipulis in Samaria sepelitur, caput uero a regina in turri Stratonis terra  altius cooperitur, metuens, si corpori iungeretur, denuo resurgeret atque regem de incesto sollicitaret. Cuius corpus a Sarracenis postea effoditur, igni comburitur cinisque per agros spargitur.

Pensandum est, fratres karissimi, quantas tribulationes multas et malas Dominus electos suos in ista uita pati permittat, et qualiter eos de abyssis terre educat, et cum quanta gloria eos suscipiat . Ecce enim inter natos mulierum maior ob incestum catenatur, incarceratur, decollatur, saltatrici premium datur, corpus eius ob ludibrium concrematur. Petrus, qui a Deo princeps Ecclesie ianitorque celi constituitur, uersis pedibus ut canis suspenditur; Bartholomeus ut bos excoriatur; Laurentius ut piscis assatur. Quidam secto uentre, impleti tritico, porcis deuorandi exponuntur; quibusdam pudenda ferreis pectinibus punctim transfiguntur.  Sed hii qui ita hic ab impiis habiti sunt ludibrio, de abyssis terre ab angelis educti sunt cum iubilo et in eterna gloria excepti sunt cum sanctorum tripudio. Sanctus autem Iohannes circa Pascha decollatur; sed ideo hodie celebratur quia caput eius hodie secundo inuentum gloriosis miraculis clarificatur. Postquam enim ultio sanguinis seruorum Dei in conspectu eius introiit et sanguinem eorum requirere recordatur, Hierosolima a gentibus totaque regio ferro et igne uastatur ac denuo constructa ob Christi loca a fidelibus frequentatur. Duobus ergo monachis aduenientibus, sanctus Baptista reuelat ubi caput suum absconsum lateat. Qui designatum locum effodiunt, caput inuenientes cum gaudio abeunt. Quibus in uia quidam  associatur eique caput ad  portandum datur. Ipse uero eis dormientibus cum capite fugam iniit preciosumque thesaurum in Edissam ciuitatem detulit. Qui pridem ob diuersa infortunia patrios fines excesserat, sed nunc ob meritum sancti Iohannis diuicie ei undique affluebant; qui hoc sentiens, celeste monile in domo sua celauit, condigno honore cottidie adorauit, moriensque soli successori hereditatis indicauit, qui similiter debitum honorem sancto impendere curauit. Deinde paulatim caput a successoribus neglegitur locusque ab habitatoribus uacuus redditur. Post aliquot tempus beatus Baptista cuidam religioso apparuit, caput suum in eadem ciuitate esse humatum aperuit.  Hic uidebat in somnis fluuium, sanctumque Iohannem accurrentem baptizare populum; baptizati uero in alba ueste per portam clarissimam egrediebantur et a uiris splendidis in amena loca recipiebantur. Quo dum et ipse accedit, sanctus eum leta facie intuens indicat ei qualiter caput suum eo uenerit et quo in loco conditum sit. Qui episcopo hec omnia pandit, episcopus uero indicto ieiunio cum clero et populo ad locum tendit. Oratione itaque facta caput in urna inueniunt, Deo omnipotenti gratias referunt, cum ymnis ad ecclesiam deferunt. Gutte etenim sanguinis de eo cadebant sicut ea hora cum abscissum fuerat; cumque quidam de clero protenta manu diceret quo modo hoc sancti Iohannis caput credere posset, mox manus eius cum brachio riguit totusque populus laudans Deum timuit. Processione autem facta, clericus ante uenerandum caput prosternitur, se reum uocibus et fletibus  fatetur, orantique manus ablata sanitati restituitur, et iterum populus in Dei laudibus exultans attollitur. His et aliis preclaris signis caput eius hodie inuentum ab omnibus honoratur, et hec dies in honore eius ab omni populo ueneratur ut per eum capiti Christo inseratur. Quod autem caput eius a monachis inuenitur, in festo sancti Mathie recolitur.

Legitur, karissimi, quod, Moyse mortuo, Iohannes, qui et Iosue, principatum suscepit et populum per Iordanem in terram repromissam introducit, duos exploratores ab Iericho mittit quos Raab meretrix hospitio recepit. Rex autem ciuitatis eos perdere querit, sed Raab illesos remittit. Deinde Hieriricho cum omni  incendio uastatur, sola  Raab cum tota domo sua per signum coccinei funis saluatur . Que etiam principi de tribu Iuda matrimonio iungitur, et tunc terra in possessionem populo sorte distribuitur. Sicut Moyses per legem peccata demonstrabat et non relaxabat, sic Iohannes populum baptizans peccata confiteri faciebat nec crimina auferebat. Moyses terram repromissionis predicabat et nulli eam dabat; ita Iohannes regnum celorum docebat, nulli dare poterat. Iohanne uiuente, Christus latuit qui et peccata relaxare et regnum celorum dare uoluit; Iohanne mortuo, uerus Iohannes Saluator noster primatum suscepit, qui  populum fidelium per baptisma in terram uiuentium inducit. Occiso enim Iohanne in primis Christus publice predicauit, signis mundum illustrauit. Duos exploratores ad Hiericho mittit, quia legem et Euangelium in mundo predicari docuit. Quos Raab suscepit, quia Ecclesia de gentibus utrumque Testamentum recepit. Rex autem ciuitati uoluit eos perimere, quia diabolus per membra sua, scilicet persecutores et hereticos, nisus est utramque legem destruere et obseruatores earum perdere. Sed Raab eos admittente mittit, quia predicatores Ecclesie et obseruatores sanctarum legum ad Christum remittit. Hiericho subruitur, et domus Raab cum coccineo fune eripitur, quia hic mundus igne soluetur et Ecclesia cum omnibus suis per purpuram sanguinis  Christi de excidio ad regnum tollitur. Principi de tribu Iuda Raab copulatur, quia Ecclesia tunc Christo, uero principi omnium, de tribu Iuda orto, felix sponsa associatur. Tunc possessio populo distribuitur, quia regnum celorum pro diuersis mansionibus electis diuiditur.

Igitur, dilectissimi sponsi amicum cum toto corde deposcamus ut in alba ueste uirtutum per portam clarissimam Christum amenitatem paradysi intrare ualeamus et cum omnibus sanctis partem eterne hereditatis capiamus. Quam oculus non uidit , et cetera.



DE NATIuITATE SANCTAE MARIAE.


 Egredimini, filie Hierusalem, et uidete regem Salomonem in diademate quo coronauit eum mater sua in die sollemnitatis  et leticie . Filie Hierusalem sunt anime fideles, filie Ecclesie, pacem ueram uisuram [uisure] in celi culmine. Hec iubentur egredi per mentis contemplationem et uidere regem Salomonem, scilicet uerum pacificum Christum in gloria Patris et pacis, pre sole fulgidum, in diademate quo eum mater sua in die sollemni coronauit, uidelicet in carne qua eum mater sua uirgo Maria in tempore gratie humano generi generauit. Hunc regem debemus et nos in dyademate considerare quod in die sollemni portauit, quando eum mater Synagoga spinea corona pro nobis in die Pasche coronauit. Materiam autem carnis  in qua hec pati uoluit, de uirgine matre induit, de qua ut sol aurora processit et lucem eterne claritatis mundo inuexit. Hec est quam Dominus benedixit in sua uirtute dum eam ex omni carne eligens, per ipsam apparuit pro mundi salute. Per ipsam inimicos nostros ad nichilum redegit dum demones humano generi hostes fidelibus subegit. Ideo non deficit laus eius de ore hominum, quibus hodie celebris est et cetibus angelorum. Ipsa est celestis Hierusalem gloria et spiritualis Isrel, scilicet uidentis Deum, populi leticia. Hec cedro comparatur que nimis multiplicatur, a qua putredinis et uermium corruptela fugatur; ita hec uirgo beata  erat uirtutibus dilatata, ut cedrus multiplicata; que non sensit putredinem corruptionis et per quam fugantur demones eterne damnationis. Hec maris stella dicitur quia genus humanum de salo huius seculi ad eternam uitam per eam dirigitur; sed qualiter hec stella maris hodie ad ortum processerit de qua sol iusticie mundo resplenduit, uestram dilectionem audire conuenit.

Fertur quod pater eius Ioachim in Hierusalem natus fuerit et Annam de Bethlehem uxorem duxerit. Qui omnibus mandatis Domini [obedientes] sine querela uiuebant, plurimos annos absque sobole ducecebant. Quadam die dum Ioachim Deo sacrificat, sacerdos eius sacrificium ob sterilitatem reprobat; qui inde uerecundatur atque in solitudine cum pastoribus  commoratur; cui angelus Domini apparuit, filiam de se generandam Mariamque nuncupandam retulit. Deinde Anne apparens eadem nunciat certaque  signa insinuat. Ambo igitur conueniunt, uisum alterutrum referunt. Post hec Anna filiam peperit; secundum angeli dictum Maria ei nomen imposuit ablactandamque Deo in templo obtulit. Quam in domo Domini ponentes per gradus ad altare cum sacrificio scandunt, et ecce infantulam per omnes gradus post se conscendisse conspiciunt, quam mox culmen uirtutum ascensuram non ambigunt. Hec dum infra septa tempii cum aliis puellis Deo oblatis nutritur, et eis aliquod opus iniungitur,  semper Marie aurum uel purpura sorte datur et inde regina ab eis appellatur. Hec prima inter mulieres uouit Deo uirginitatem, et ideo sola inter mulieres meruit uirgo summe prolis fecunditatem. Itaque dum sacerdos omnibus puellis nuptias imperaret, et omnibus prono animo obedientibus, hec sola uirile consortium recusaret, Dominum pro hac re consuluit qui omnes de tribu Iuda cum uirgis adesse iussit; inter quos dum Ioseph cum affuit, uirga eius floruit, columba celitus ueniens flori incubuit. Hoc uiso a mirantibus Deus laudatur huicque uirgo sacra desponsatur. Ad Nazareth autem adducta ab angelo officiosissime salutatur, eterni Regis introitus ei annunciatur, sicque certo tempore de stella Sol generatur. Huius natalis olim  minime agebatur, sed hoc modo institutus traditur.

Quidam de sanctis audiebat singulis annis hac nocte dulcem armonyam in celis personare et quasi choros angelorum festum celebrare. Qui cum a Deo precibus inquireret cur hec non alio tempore nisi illa sola nocte audiret, dictum est illi ea nocte mundo esse genitam Dei Genitricem, et ob hoc illam noctem angelis esse celebrem. A quo dum hoc publicatur, sancitum est ut etiam hominibus natalis eius sollemnis habeatur.

Quibus autem preconiis hec gloriosa uirgo ab omni seculo sit colenda testantur dulcia eius beneficia sepius miseris impensa. Cuidam namque morienti et ualde de actibus suis pertimescenti pia uirgo  cum magna gloria apparuit, et utrum se agnosceret inquisiuit. Qui cum diceret se minime eam agnoscere, dixit se matrem fore [pro esse] misericordie, afflictumque consolatur, qui mox in gaudio Domini letificatur. Huic uirgini soluamus  omnes laudis preconia de qua processit ipsa misericordia. Ad hanc confugiat omnis miserabilis, ut per eam ei reconcilietur qui in sanctis suis est  mirabilis. Igitur, karissimi, natalem Dei genitricis gloriose uirginis canticis ouantes celebremus, eamque ore et corde iubilantes laudemus, quatenus ipsius obtentu eam quandoque cum angelis exultantes glorificemus.

Festa huius diei Deo dicati augent nobis merita beati martyris Adriani. Hic erat Maximiani imperatoris miles amicissimus et postea summi regis Christi martyr carissimus. Qui cernens Christi milites acerrimis suppliciis cruciari, inquirit quod premium pro his penis sperent sibi recompensari. Qui cum dicerent quod oculus non uidit et auris non audiuit et in cor hominis non ascendit  sibi a Domino redonari, rogat tortores nomen suum cum his notari. Quod audiens Maximianus iubet  eum catenatum in carcerem recipi et omnibus penis affici. Uxor autem eius Natalia, summa laude digna, postquam Adrianum pro Christi nomine inclusum comperit, gratias cum gaudio Christo egit, ingressaque carcerem multis uerbis eum ad passionem confortauit, omnibus pro Christo inclusis necessaria ministrauit; uincula eorum osculatur, ut pro suo domino orent precatur. Hanc alie mulieres imitate ceperunt sanctis in carcere ministrare; sed cum iussu Maximiani mulieres prohiberentur ne ad damnatos ingrederentur, Natalia comam totondit, uirilem habitum induit sicque sanctis fidele habitum [seruitium] exhibuit. Post hec Adrianus cum plurimis multis flagris dilaceratur atque cum uiginti martyribus crurifragio ad mortem cruciatur, et sic a dolore  mortis ereptus auctori uite laureandus associatur. Deinde Natalia ab uno de martyribus uocatur ad celestia, moxque sanctis coniungitur in gloria. Hodie, karissimi, beatam Dei Genitricem cum istis martyribus inuocate, pro uestris necessitatibus obnixe exorate, quatenus post mortem carnis liceat uiuere cum illis. Ubi oculus non, etc. 



DE EXALTATIONE SANCTAE CRUCIS.


 Radix Iesse stabit in signum populorum . Iesse pater Dauid regis erat de cuius semine Christus processerat. Huius Iesse  radix erat Christus secundum diuinitatem, natus de uirgula ex eo pullulante secundum humanitatem. Hic stat in signum populorum, quia sancta crux Christi passionis nostre redemptionis est signum omnium christianorum. Hoc est signum cui a Iudeis et gentibus contradicitur, sed fidelium multitudo omnisque sacramentorum creatura per illud benedicitur, omnis aduersitas depulsa reuincitur. Hec sancta crux est angelis ueneranda, hominibus adoranda. Per crucem quippe diabolus est captiuatus, mundus liberatus, infernus despoliatus, paradysus iocundatus, omnis per orbem Christianus populus ad regna celestia inuitatus. De triumpho sancte crucis celestis exultat patria, gaudet Ecclesia, Iudaica tabescit  perfidia; mors subiugatur sancte crucis uictoria, expoliatur tyrannide nequissima; sancta crux facta est nobis clauis celi, fortis destructio inferni. Que enim corpore et sanguine Christi sanctificatur, dignissime ab omnibus fidelibus honoratur; que peccatores munit, sanctos regit, fouet paruulos, corroborat senio confectos, lapsos erigit, iustos dirigit, iniustos corrigit, omnibus cultoribus suis protectionis auxilia porrigit. Postquam primus parens per lignum in pelagus seculi huius quasi in uorticem naufragii corruit, atque auidus Leuiathan seua morte totum genus humanum absorbuit, placuit Redemptori nostro uexillum sancte crucis erigere et hamo carnis sue squamea hostis guttura constringere, ut cuspide uitalis ligni perfossus euomeret quos per uetitum lignum improbus predo deuorasset. Hec sancta crux est nobis lampas lucis eterne in huius  uite caligine, que suos sequaces ducit ad celestia, suis amatoribus gaudet confert [conferre] angelica. Huius sancte crucis uirtus sepe notificata est diuinitus.

In quadam ciuitate quidam Christianus formulam sancte crucis habebat, cuius mortui domum quidam Iudeus possederat. Hic contribules suos inuitauit ad conuiuium, ignorans in domo esse sancte crucis signaculum. Inter epulas uero cum sancte crucis signum conspiciunt, cum clamore surgentes formam arripiunt: »Patres nostri, inquiunt, feruntur Iesum flagellasse et nos oportet formam illius flagellis dehonestare.« Hec perfidi conclamantes flagellis formulam inficiunt  et, quod mirum dictum [dictu] est, guttas sanguinis plagis ducunt.  Hoc insani deridentes prodigium, aiunt Iesum a suis prioribus esse uulneratum, eius quoque signum ab eis similia patiendum. Itaque lanceis punctim transforant, sed ad Christi gloriam riui sanguinis manant. Post hec fama diuulgat, turba fidelium conuolat, uasculis stillantem cruorem excipiunt, membra sua debilia perungunt. O mira Iesu Christi miracula que operatur per sancte crucis signacula! Mox ceci uisu iocundantur, surdi auditu gratulantur, muti uoce letantur, claudi gressu exultant, quique debiles sospitate tripudiant, Iudei laudem Christi magna uoce iubilant. Qui protinus credentes baptizantur, sanctam crucem summo honore uenerantur.

Quodam tempore quidam Iudeus Romam pergebat,  qui nocte imminente in quodam antiquo templo ydolorum iuxta uiam quiescebat; sed quia hec locum horroris [hic loci horrorem] expauit, signo sancte crucis se signauit; et media fere nocte multitudo demonum aduenit, inter quos quidam ut rex in sublimi consedit, ab aliis inquirit quid quisque mali egerit. Illis suas nequicias referentibus, unus in medium prosilit, se Andream, summe religionis uirum, in amorem cuiusdam monialis perduxisse, retulit, hocque negotium eo perductum ut nocte sero cum de ea discesserit, alapam ei in posteriora blandiens dederit. In cuius laudem dum omnes conclamant, industriamque omnes collaudant, simulque cohortantur ut ceptum opus perficiat, princeps malicie iubet inquirere quisnam presumpserit  in eius domo delitescere. Maligni autem satellites accurrunt, Iudeum diligenter inspiciunt, admirantesque: »Ecce, inquiunt, uas uacuum et tamen signatum.« Hoc audito maligni spiritus ut fumus disparuerunt, quia nomen sancte crucis ferre non ualuerunt. Iudeus autem surgens eadem hora ad episcopum uenit cunctaque que uiderat retulit. Episcopus uero humi prostratus Deum laudat quod eum a peccato custodierat, Iudeum credentem baptizat, non multo post presbyterum ordinat, templum in quo demones conuenerant in honore sancti Andree apostoli dedicat. Sic uterque per uirtutem crucis saluatur quos diabolus in sua potestate habere gloriabatur. Sed sicut per crucem predestinati  ad uitam reparantur , sic reprobi per eam strangulantur, nam Iulianus Apostata, adhuc puer, magicam artem discere uolebat; quem magus in deserta domo includebat; ipse autem egressus cepit demones inuocare, de quorum uisione perterritus Iulianus cepit se signo sancte crucis signare. Hoc uiso, demones aufugerunt et miserum pauefactum solum reliquerunt. Magus ingressus inquirit si quid uiderit. At ille dixit se horridos Aethyopes uidisse, sed signo crucis a se edito subito non comparuisse. Ille uero affirmat eos de hoc signo indignatos fuisse et ideo presentiam sui subtraxisse, unde ipse infelix tanto odio cepit Dominicam crucem execrari quod omnem Christianam religionem cepit toto corde abhominando detestari,  atque imperator factus paganismum per orbem exercere ac Christianum nomen, in quantum potuit, conatus est sub celo delere. Ecce crux que omnibus est causa salutis extitit huic fouea mortis.

E contra per hanc saluatus est Cyprianus, ad uitam ante secula predestinatus. Hic famosus magus cum plurimos magicis artibus dementasset, multa horribilia flagicia perpetrasset, plures mulieres pregnantes carminibus diuisisset paruulos earum demonibus immolauisset, per uirtutem sancte crucis tali modo uenit ad uiam salutis. Erat quedam Iustina uirgo Deo amabilis, quem  hic magus conabatur inclinare ad consensum sue libidinis. Spiritum itaque fornicationis ei immittit, quem illa facto signo crucis a se reppulit. A quo dum Cyprianus  requisisset cur uirginem non adduxisset, dixit se signum uidisse terribile et mox ab ea fugisse. Quem ille deridens fortiorem misit, qui signum crucis similiter aufugit, sciscitantique Cypriano cur uirginem non adduxerit, ob quoddam terribile signum se non potuisse respondit. Tunc principem demoniorum mittere curauit, qui se in mulierem transfigurauit, uirginem blandis uerbis et igneis telis sollicitauit. Que mox ut signum crucis edidit, ille malignus ut fumus euanuit confususque ad magum rediit, se quoddam tremendum signum fugisse retulit. Interroganti autem Cypriano quod illud signum esset quod omnem fortitudinem eorum soluisset, respondit diabolus Christi crucem omnes  uires eorum eneruare omnesque  diabolicas artes crucem triumphare. Hoc audiens Cyprianus, diabolum respuens, ad Christum conuertitur et in omni Christiana religione perfecte pollens, episcopus et nobilis doctor Ecclesie preficitur, atque cum eadem Iustina ad diuersa supplicia se hostiam uiuam Deo offerens gloriosus martyr efficitur. Sic per crucis uexillum referunt electi tropheum. Que autem sit hodierna festiuitas scire debet uestra fraternitas.

Cosdras rex Persarum Iudeam depopulauit, crucem sanctam ab Hierosolimis in terram suam asportauit, ibique eream turrim pro celo construxit, in qua similitudinem solis et lune stellarumque finxit: Que turris quodam artificio mouebatur et mugitum  tonitruorum imitabatur. Aqua quoque per fistulas occultas ascendebat, per quasdam cauernas pro pluuia descendebat. In hac turrim  crucem a dextris suis pro filio suo fixerat, a sinistris autem gallum aureum pro Spiritu sancto posuerat, in medio ipse in throno sedens se ut Deum Patrem coli iusserat. Ad quem Heraclius imperator Romanorum cum exercitu uenit, eique filius Cosdre cum manu ualida ad Danubium occurrit. Placuit itaque populo ut principes singuli duellum in ponte inirent uincentique omnes obedirent. Quo facto Heraclyus uictoriam obtinuit omnisque exercitus ei paruit. Qui regnum Cosdre sibi subiugans in celum ipsius cum paucis ascendit, tyrannum in solio repperit, si uelit baptizari interrogat, rennuenti caput amputat.  Filium eius adhuc puerum omnemque exercitum baptizari imperat, quem ipse de fonte eleuat, tradito sibi regno in solio patris collocat, ablata cruce cum gaudio Hierosolimam adiit. Qui de monte Oliueti imperialibus insignibus falerato equo uehitur, sed porta ciuitatis ante eum coniuncto muro obstruitur; et ecce crux sancta nimio fulgore in celis resplenduit quam angelus Domini in porta stans manu tenuit: »Quando, inquit, rex celorum per has portas passurus est ingressus, non purpura nec  diademate nitens, equo superbo, sed uilis aselli dorso est inuectus.« His dictis angelus recipitur celis. Imperator autem, depositis ornamentis, crucem manu baiulat, ymnum Domino cum omni populo iubilat. Cui mox porta reseratur, crux sancta in loco sibi preparato uenerabiliter  exaltatur. Eodem die per crucem gloriosam recepit mortuus uitam, quatuor paralitici adepti sunt sanitatem, decem leprosi sospitatem, Xu ceci luminis claritatem, plurimi a demonibus liberati, quamplures a uariis languoribus curati. Mox etiam ut crux de fano Cosdre baiolatur, suauissimus odor de illa prouincia uolitans omnium in Hierosolimis pectoribus infundebatur.

Hodie etiam Cornelius Romanorum episcopus  atque Cyprianus Kartaginensis Ecclesie episcopus sanguinem suum pro ouibus sibi creditis effuderunt atque regna celestia coronandi intrauerunt.

Nunc, karissimi, sanctam crucem laudibus exaltate, hos sanctos precibus pulsate, ut qui uos cruce redemit, sanguine suo regni coheredes fecit, concedat uobis per uexillum sancte crucis de mundo triumphare et cum sanctis in celesti Hierusalem perhenniter exultare. Ubi oculus non, etc. .



DE SANCTO MATTHAEO.


 Hodie, karissimi, retulit nobis euangelium qualiter Dominus de uili fecerit preciosum, qui Matheum publicanum constituit euangelistam et apostolum. Hunc quippe de theloneo in apostolatum uocauit, iudicem orbis super thronos XII collocauit. Hic primus Euangelium scripto edidit per quod gloria Christi uniuerso mundo innotuit. Non sunt enim loquele neque sermones quorum non sint audite uoces eorum ; hunc inter euangelistas forma hominis representat quia Christum pro peccatoribus in humana forma uenisse pre aliis narrat. In Aethiopia uerbum uite disseminauit, multum fructum signis et portentis Deo congregauit. Filium namque regis de morte suscitauit, regem cum omni populo baptizauit; sed postquam hic rex ad Dominum perrexit, et alius sceptro eius successit, uoluit  filiam regis a Matheo uelatam sibi copulare, sed apostoli mentem non potuit ad consensum harum nuptiarum inclinare. Unde iussu eius apostolus missas celebrans super altare decollatur, sicque senatoribus celestis curie laureandus associatur. Post hec iussit rex domum regis filie copioso igne circumdare, sed conuersum incendium consumpsit regis palacium. Rex uero uix euasit cum filio, sed filius arripitur mox a demonio flebilique strangulatur exterminio; pater autem eius totus lepra perfusus insania mentis capitur, proprio mucrone perfoditur. Hunc, karissimi, apostolum Dei deposcamus ut mortem animarum euadamus et in uera uita cum illo sine fine gaudeamus. Ubi oculus, etc. 



DE SANCTO MAURICIO ET SOCIIS EIUS.


 Hodie, dilectissimi, sanctus Mauricius miliaque martyrum quorum hodie festa colimus, possunt multum uota nostra apud Deum iuuare, si solliciti sitis uos eorum meritis commendare. Eo tempore Romani imperatores uniuerso orbi imperabant, cunctaque regna eorum imperio obtemperabant; unde a remotis Orientis partibus Maximiano imperatori legio cum ducibus in auxilium mittitur que in transitu ab Hierosolimorum episcopo fide et baptismate  imbuitur, a Romano pontifice preceptis diuinis instruitur. Qui ad Maximianum peruenientes ad persequendos Christianos coguntur, sed nefario edicto parere contemnentes omnes pro Christo occiduntur. Erant autem sex milia sexcenti LXuI uiri numero quorum nomina scripta sunt in celo, qui omnes contemnentes scelesta iussa principum meruerunt sanguine laureati adire Regem omnium regum. Fertur quod per tota montana hac nocte  celitus ardeant lumina, quo a bestiis uel uolucribus delata sunt illorum morticinia. Hos precamini, karissimi,  ut de tenebris eripi [ualeatis] et perenni luce cum eis fruamini.



DE SANCTO MICHAELE.


 Si locutus fuerit homo deuorabitur . Homo, karissimi, loquens de Deo ita immensitate magnitudinis eius deuoratur, uelut lapillus si magno mari immittatur. Omne enim quod summa eloquentia de Deo protulerit, ita est quasi stillam de immenso pelago hauriens tulerit. Quid enim homo nisi uermis et quid Deus nisi maiestas incomprehensibilis est? Cuius autem intellectus potest in  ista uita capere aut cuius mens ualet intelligere quid sit trinitas in unitate, unitas in trinitate; Deum cuncta pugillo concludere, et tamen totum in omni loco subsistere? Sed cum homo, qui est putredo, nichil dignum ualeat loqui de Deo, qui est inedicibilis dulcedo, saltem pro modulo nostro aliquid hodie loquamur de angelicis  spiritibus donante Dei gratia in superna patria ciuibus. Dignum est enim ut de his inter nos suspirando conferamus cum quibus Regem glorie in celesti Hierusalem nos speculaturos speramus, presertim cum hodie sollemnia angelorum colamus. Ipsi namque de nostris profectibus gratulantur, de nostris excessibus tristantur. Preces et uota nostra Deo representant, opera et uoluntates iugiter renunciant,  nos in perenni gaudio sibi associari optant. Horum itaque nouem ordines referuntur qui ad summe Trinitatis ministeria mire disponuntur, scilicet angeli qui singulis hominibus ad tutelam uel solatium uel auxilium mittuntur, a quibus demones ne quantum uolunt noceant reprimuntur; archangeli, qui ad summa peragenda uel nuncianda mittuntur quibus singulis gentibus preesse creduntur; uirtutes, per quos  signa et miracula administrantur; potestates, per quos uicia et demones refrenantur; principatus, qui angelorum agminibus principantur; dominationes, qui ipsis principibus dominantur; throni, per quos iudicia Dei exercentur; cherubin, per quos scientia diuine cognitionis  exhibetur; seraphin, per quos ardor diuini amoris prebetur. Hos quippe Dominus in Euangelio denotat, qui mulierem fuisse commemorat que decem dragmas habuit, sed unam perdidit, quam accensa lucerna querere curauit, inuenta amicas ad congratulandum conuocauit . Mulier que X dragmas habuit est Dei sapientia que X ordines electorum ad celeste palacium condidit; sed una dragma tunc periit cum homo de gaudio in exilium decidit. Quam mulier accensa lucerna quesiuit quando Diuinitas in carne mundum signis illustrans hominem redire docuit. Inuenta amicas ad congratulandum conuocauit, cum angelicas dignitates ad colletandum saluato homini inuitauit. Item dicit quod quidam homo oues centum habuerit. Qui  postquam unam perdidit, nonaginta nouem in deserto reliquit, perditam querere abiit, inuentam humero imposuit, domum ueniens amicos congratulari monuit . Homo qui centum oues habuit est Deus qui supernam patriam in centum choros electorum disposuit; sed una ouis aberrauit dum homo  lupum diabolum sequens a pascuis paradysi deuiauit. Bonus autem pastor Christus nonaginta  nouem in deserto reliquit dum angelorum agmina in celo deseruit, hominem perditum in terris quesiuit; humeris imposuit, dum diram noctem [mortem] pro nobis in cruce sustinuit; domum ueniens amicos iubet congratulari dum in celum rediens angelicos ciues monet redempto homini colletari.

Hodie etiam retulit euangelium quo modo Creator angelorum et hominum precipit ne proximi a nobis contemnantur, quorum angeli semper faciem Patris contemplantur . Proximi nostri non sunt a nobis in necessitate contemnendi, sed potius pro posse nostro confouendi, qui angelis sunt in celis cequandi et regni Christi nobiscum participandi. Quibus etiam angeli singulis deputati sunt ad custodiam, cum quibus, si eis consenserint, hereditabunt  gloriam. Qui etiam ad nos quando missi ueniunt, semper tamen faciem Patris inspiciunt, quia eum non excedunt, sed in eo qui ubique est discurrunt. Hos utique offendimus si proximos nostros, eorum scilicet alumnos, contemnimus; et si eis obsistimus, et ipsi nostris obsistunt precibus. Hii septuplum solem uincunt sua pulchritudine et tamen iugiter desiderant in Solem iusticie insaciabiliter saciando prospicere. Celestis autem curia ex angelis et hominibus est perficienda, et ideo tot homines in celum ascensuri sunt quod [quot] angeli ibi remanserunt. Qui etiam pro diuersis meritis cum diuersis angelorum agminibus gaudia sortiuntur, sicut et ipsi diuersis ordinibus disponuntur.  Angeli namque dicuntur nuncii. Qui ergo quo [que] de futura uita sapiunt, ea pie proximis nunciare contendunt, hii nimirum in ordinem angelorum tendunt. Archangeli autem summi nuncii dicuntur; et qui summa de Deo sentiunt eaque aliis insinuare solliciti sunt, hii profecto in consortium archangelorum currunt. Qui uero uirtutibus pollentes mira operantur, uirtutum utique contubernio aggregantur; et qui uicia calcant, demonibus imperant, profecto in consortium potestatum properant. Qui autem hic primatum tenent sanctitatis, hii nimirum erunt ibi participes principatuum dignitatis. Qui uero sanctimonia cunctis motibus carnis et uite desideriis dominantur in claritate  dominationum utique sublimantur. Et qui zelo Dei impios et  peccatores impugnando iudicant, inter thronos se censeri gaudeant, quibus Deus presidens cuncta iuste ordinat, remunerat, iudicat. Qui autem pleni scientia terrenis se deprimi, a celestibus tamdiu differri suspirant, in ordinem profecto cherubim festinant. Qui uero in amore Dei ardentes alios in dilectionem accendere anhelant, reuera in altitudinem ordinis seraphim meant.

Porro ut Lucifer rutilat inter astra, sic primus angelus fulsit inter ista agmina. Qui mox ut his despectis Deo equalis esse uoluit, a summa gloria in ima baratri corruit omnesque qui eius elationi consenserunt de celo precipitati sunt. Unde Iohannes refert quod mulierem in celo amictam sole uiderit que lunam sub pedibus et coronam de XII  stellis contectam in capite habuerit, et ipsa pre dolore uentris, ut puta iam parturiens, clamauerit. Ante quam draco rufus uII capita habens stare uidebatur, qui mox genitum puerum deuorare minabatur; sed hac spe frustratur, quia statim ut puer nascitur, ad thronum Dei rapitur. Mulieri uero due ale dantur quibus in solitudinem uolans a dracone saluatur. Interea oritur bellum in celo a Michahele archangelo et dracone eptacephalo. Michahel et angeli eius preliabantur et draco angelique eius pugnantes uincebantur. uicti de celo proiiciuntur, in terram mittuntur. Draco uero terciam partem stellarum cum cauda sua de celo traxit et obscuratas in terram deiecit. Tunc persultant uoces in celo laudantium angelorum quia  proiectus est accusator fratrum nostrorum. Draco autem magnum flumen de ore post mulierem euomuit, quod terra opem ferens mulieri absorbuit . Post hec terribilis bestia in terra apparuit cui draco suam uirtutem tradidit, que milia sanctorum calcauit, ipsam demum cum dracone stagnum ignis et sulphuris deuorauit . Deinde noua Hierusalem cernitur que mira uarietate gemmarum disponitur, angelorum custodia circumuallatur, summa claritate eterni solis illustratur . Hec, karissimi, ualde mira sunt quidem ad audiendum, sed multum dulcia  ad intelligendum.

Mulier hec que in celo conspicitur est Ecclesia que a Christo in celeste regnum introducitur.  Hec ideo mulier dicitur quia iugiter per eam spiritualis soboles gignitur. Hec sole amicitur quia fulgore solis iusticie ambitur. Sub cuius pedibus luna esse memoratur quia mutabilis gloria huius mundi ab Ecclesia calcatur. Corona de XII stellis contecta [contexta] redimitur, quia doctrina de XII apostolis conscripta insignitur. Hec parturiens pre dolore clamat, quia Ecclesia spirituales filios gignere cum magno gemitu laborat. Draco rufus est diabolus. Ideo draco, quia plenus malicie ueneno; idcirco rufus, quia homicida ab initio liuidus. Hic natum mulieris deuorare conatur, quia diabolus iugiter bonis operibus Ecclesie insidiatur; sed natus puer ad Deum rapitur, quia  bonum opus cuiuslibet fidelis, tutante Deo, a nequicia diaboli celatur et in ultimis ab eo recompensatur. Due ale mulieri dantur quibus a dracone liberatur, quia Ecclesie duo precepta caritatis dantur quibus quasi geminis alis per contemplationem ad alta uolans in deserto huius mundi a dracone saluatur. De quo dracone surgunt uII capita, quia de fonte diabolo oriuntur uII principalia uicia: primum est superbia cum homo cor suum exaltat et Domini Dei sui precepta transgrediendo calcat. Hec est initium omnis peccati , separans animam a consortio Dei, iniens [uniens] eam corpori diaboli. Secundum est inuidia, cum quis inuidet alium habere quod ipse solus uellet possidere. Per hanc mors in orbem  terrarum intrasse dicitur , per hanc membrum diaboli efficitur. Tercium est inanis gloria, cum quis laborat uanitate huius mundi florere et cuncta opera sua facit pro humano fauore. Hii in futura uita partem non habebunt, quia hic mercedem suam receperunt . Quartum est odium, quod est spirituale homicidium. In morte enim qui proximum non diligit, et homicida est qui odit fratrem suum . Quintum est auaricia, cum tantum terrena congregat et in his spem suam collocat. Hec est radix omnium malorum, quia est seruitusidolorum . Sextum est crapula, cum quis tantum gule illecebris deseruit, et omne studium uentri ut porcus impendit . Quorum autem corda hic crapula grauantur, illic cum diuite in  flamma arescentes cruciantur. Septimum est luxuria, cum quis tantummodo inmundicie sordibus se inuoluit et templum Dei qualibet spurcicia polluit. Horum dulcedo uermis dicitur et Dominus ignem et uermem super carnes eorum daturus scribitur.

De his uII capitibus quasi de uII fontibus omnia uicia oriuntur cunctaque peccata his ducibus committuntur. Hec uII nociua capita sunt per uII dona Spiritus sancti superanda. Contra hec etiam capita dedit Deus actiuis uII legalia precepta, contemplatiuis similiter mandata euangelica.

Actiuis: Honora patrem tuum et matrem. Non occides. Non mechaberis. Non furaberis. Non falsum testimonium dices. Non concupisces rem proximi tui, non uxorem nec omnia que illius sunt  .

Contemplatiuis: Beati pauperes spiritu, mites, lugentes, iusticiam esurientes, misericordes, mundicordes, pacifici .

Cum hoc dracone Michahel pugnat quia per eius ministerium Deus hunc in extremo examine damnat. Michahel etiam quod quis sicut Deus? sonat, Christum magni consilii angelum designat, qui pro Ecclesia diabolum expugnauit, quod solus Deus facere preualuit. Hic draco de celo eicitur, quia diabolus de Ecclesia expellitur; in terra mittitur quia in Iudeam terrena sapientem propter perfidiam ire permittitur. Draco partem stellarum de celo in terram trahit, quia multos in uirtutibus fulgidos pecarnis  illecebras deicit. Ecclesia habet tres partes, scilicet perfectos, imperfectos, ypocritas. Perfecti sunt qui per caritatem uoluntarie Deo seruiunt; imperfecti sunt qui per timorem quasi coacti subiecti sunt; ypocrite sunt qui bona publice simulant, mala occulte perpetrant. Hii tercia pars stellarum dicuntur, quia inter stellas uite scilicet sanctos fulgere cernuntur; sed hos draco cauda sua de celo in terram pertrahit dum eos a simulata sanctitate in apertam maliciam prorumpere facit. Cauda etiam draconis Antichristus erit, qui ultimam persecutionem exercebit et plurimos de Ecclesia ad iniquitatem pertrahit. Terciam partem stellarum dicitur draco de celo traxisse, quia fertur tercia pars angelorum corruisse. Flumen  magnum draco de ore post mulierem misit, quia suo instinctu seuam  persecutionem Ecclesie inmisit; quod terra absorbuit quia caro Christi tempestatem persecutionum consumpsit. Bestia que apparuit, cui draco uirtutem suam [tradidit], est Antichristus, quem totum replebit diabolus. Bestia sanctos conculcauit, quia Antichristus omnes fideles sibi resistentes inmanibus penis exterminabit. Que postea cum dracone damnabitur quando diabolus cum toto corpore suo, cunctis uidentibus, in stagnum ignis et sulphuris per Michahelem precipitabitur. Post hec noua Hierusalem cernitur, quia, peracto iudicio, per Michahelem Ecclesia in celestem Hierusalem intromittitur. Huius ciuitatis discolores gemme translucide  sunt, diuersis uirtutibus anime splendide. Custodia angelorum est dulcis societas eorum; luminis Dei illustratio est uultus claritatis eius facie ad faciem perennis contemplatio. Tunc sancti de eiectione sui accusatoris laudem Deo iubilabunt, quia de separatione diaboli suique corporis in eternum exultabunt.

Quidam mirantur de angelis cur non pius quam tria nomina, scilicet Michahel, Gabriel, Raphabel  habeantur; unde scire debetis hec nomina eis indita ab hominibus, cum tanta scientia sit in angelis ut non indigeant nominibus.

Ideo autem precipue hodie sancti Michahelis memoriam recolimus quia ipse dicitur paradysi prepositus et ad suscipiendas fidelium animas constitutus. Hic etiam archangelus legitur Israhelitice plebis princeps fuisse et eos de Aegypto cum columna ignis uel nubis precessisse cunctaque signa Deum per eum in uia fecisse. Hic Iosue et populo Dei cum hostibus pugnaturo uenit in adiutorium; hic Daniel orante de Babylonico iugo absoluit populum. Hic fertur in monte Gargano fidelibus apparuisse et specum sibi ad solatium nostri pro ecclesia dedicauisse. Quodam autem tempore  barbari Christianis bellum indixerunt, qui triduano ieiunio auxilium archangeli Michahelis implorauerunt. Quibus idem angelus apparuit, hostibus obuiam ire monuit, se eis opem laturum innotuit. Christiani igitur animati paganis obuiam precesserunt, iuxta montem Gargano aciem instruxerunt. Et ecce subito mons  contremuit, caligo magna eum operuit, crebra fulgura micant, ignea tela in hostium cateruas uolantia se uibrant. Quid plura? Hostes partim trucidati, partim fulminati, in fugam uertuntur; Christiani per auxilium sancti Michahelis uictoria leti potiuntur. Hodie, karissimi, in conspectu angelorum Domino psallamus  ac iugiter ei in timore seruiamus, quia angelus Domini in circuitu timentium Deum se inmittet et de omni angustia  eos eripiet . Ideo omni tempore sanctum Michahelem inuocemus, ut sicut in illo prelio uictor per eum extitit Christianus populus, ita in ultimo prelio archangeli Michahelis et eptacephali draconis nos cum muliere amicta sole duabus alis caritatis ad celestia uolare, et cum uictore archangelo Michahele omnique milicia angelorum cunctaque frequentia sanctorum mereamur in celesti Hierusalem triumphare. Ubi oculus non uidit, etc. .



DE SANCTO DIONYSIO ET SOCIIS EIUS.


 Oportet, karissimi, ut hodie sanctum Dionisium cum sociis suis cum laudibus habeamus in memoria, quatenus ipsi nostri dignentur memorari in eterna gloria. Hic sapientia et dignitate Atheniensium princeps per Paulum apostolum ad ueram sapientiam Christum conuertitur, ab eodem apostolo eidem ciuitati antistes preficitur. Qui mox inhianter Christi nomen dilatauit, infidelium multitudinem fidelium numero aggregauit. Deinde Romam properat uidere Petrum et Paulum in uinculis constitutos, sed inuenit eos iam martyrio coronatos. Qui a Clemente papa in Galliam ad predicandum dirigitur, Parisius presul efficitur. uirtutibus et signis gentem illam illustrauit, factis et dictis populum Christo  Domino subiugauit. Deinde cum Rustico archipresbytero et Eleuthero archidiacono a paganis capitur, colaphizatur, conspuitur, illuditur, loris crudeliter ligatus trahitur, prefectus [prefecto] sistitur. Qui cum nec minis nec premiis possent a uero Deo flecti, expoliantur, acerbiter flagellantur, tenebroso carceri mancipantur; inde producti in catasta extenduntur, flagellis ceduntur. Post hec hostia Dei Dionisius super lectum ferreum extensus flammis exuritur,  adustus bestiis deuorandus obiicitur. Signo autem crucis edito non leditur, unde in clybanum ardentem mittitur; sed oratione fusa, ignis extinguitur. Ut aurum uero examinatus de fornace extrahitur, patibulo appensus diutissime  ceditur, demum in carcerem retrudi iubetur. In quo dum missas celebraret, fidelos Dominicis sacramentis confirmaret, subito lux immensa de celo resplenduit, Dominus iehsu cum multitudine angelorum adueniens, athletam suum consolans panem sanctum ei tribuit, mox regnum Patris donaturum spopondit. Post hec sancti a carnificibus educuntur, multis iniuriis. diuersis suppliciis affecti, capite plectuntur. Postquam ergo pastor occiditur, grex Domini a seuis lupis inuaditur; nam eadem die magna multitudo fidelium exemplo magistri pro Christo occisa occubuit et cum palmis in conspectum Agni introire meruit. Ut autem pius Dominus suorum militum gloriam declararet, lumen desuper effunditur permaximum,  et ecce subito cadauer Dionisii se erigit, manu caput truncatum longius gerit, angelo utique gressum eius regente et celesti luce circumfulgente. Celestis namque turba prosequitur, dulcisonus ymnus Deo concinitur. Multi admirantes Christo crediderunt, increduli timore perterriti fugerunt. Post hec basilica super corpora sanctorum fabricatur, in qua usque hodie pie petentibus gratia diuina eorum meritis prestatur. His, karissimi, corda uestra fundite qui per dira supplicia potuerunt sanguinem suum fundere, ut uos Deus de angustia in latitudinem educat et in regno suo cum illis saluos faciat. Ubi oculus, etc. 



DE SANCTO LUCA, DIE DOMINICO.


 Sanctus Lucas cuius hodie agimus festa, ortus de Antyochia, imbutus arte medicina , apostolica instructus doctrina, fidus erat comes Pauli apostoli, in Achaia scripsit euangelium Christi. Hic formam uituli gerit quia refert quomodo Christus uitulus saginatus pro nobis oblatus sit. Postquam plurimum  fructum Domino scriptis et dictis attulit hodie plus quam LXX annorum uirgo plenus Spiritu sancto in Bithinia obiit et Regem glorie in gloria adiit. Huius scripta, karissimi, sequamur et eius merita precemur ut mansuris gaudiis  inseramur. Que oculus non uidit, etc. 



IN DOMINICA DE SYMONE ET IUDA.


 Symon et Iudas, apostoli Dei, quorum hodie natalicia colimus, karissimi, fratres leguntur Iacobi fratris Domini. Hii cum aliis apostolis nationes iudicabunt et cum iudice Deo in eternum regnabunt. Hii quoque ut duo luminaria mundum signis et doctrinis illuminauerunt et hodie cum triumpho uite senatum possederunt. Ex his postquam Symon in Aegypto, Tatheus  in Mesopotamia Christum populis notificauit, uterque Persidam intrauit in qua ydola subuertunt, regem Babylonie cum omni populo conuertunt. Post multa signa et prodigia in quodam templo ydola destruunt, unde pontifices  templorum per duos magos Zaren et Arfaxar incitati in apostolos irruunt, cunctis  eos perimunt; sicque stola sua purpura sanguinis tincta celestia templa adeunt. Mox fulgura terribilia micuerunt que magos cum templo consumpserunt. Rex autem, qui per apostolos credidit, pontifices templorum perdidit, basilicam magnifico sumptu construxit in quam apostolorum corpora transtulit. Ad hanc, karissimi, manus et corda extollite, uotis et precibus eos deposcite ut in die iudicii sitis cum illis a dextris Dei. Ubi oculus non uidit, etc. 



DE OMNIBUS SANCTIS.


 Confitebuntur celi mirabilia tua, Domine, etenim ueritatem tuam in Ecclesia sanctorum . Celi cottidie representant Dei mirabilia dum mundum illustrant per solem et lunam et sydera. ueritatem eius confitetur Ecclesia sanctorum dum omnia per Christum, qui est ueritas, facta esse plaudit congregatio iustorum. Celi mirabilia Dei confitebuntur quando cum astris omnique creatura incomparabili splendore immutabuntur. Tunc Ecclesia sanctorum ueritatem Dei confitetur, quia in iudicio a Christo generatio rectorum benedicetur . Mirabilia Dei confitentur celi quia angeli, in quibus Deus habitat, iugiter iubilant magnalia Dei. ueritatem eius confitetur sanctorum Ecclesia, quia perhenniter  collectio beatorum in celesti Hierusalem resonat Christi beneficia. Et quia hodie,  karissimi, sollemnia omnium sanctorum celebramus, in congregatione nostra Christum Dei ueritatem cum angelis corde et ore concinamus, sanctos eius dignis preconiis extollamus, ut eorum meritis adiuti in gaudio Domini eternaliter congaudeamus.

In primis igitur in uoce exultationis et iubilationis magnificemus Dominum Deum summum qui sua maiestate totum condidit mundum, quem iugiter iubilat concentus angelorum cuius dulcis laus est in Ecclesia sanctorum . Recolenda est nobis deuote in unitate trinitas; adoranda est suppliciter in trinitate unitas, per quam angelica  dignitas sublimatur, hominum humilitas ad celestia subleuatur. Sanctus, inquam, sanctorum in sanctis suis est hodie laudandus, cuius sanctitate fidelium populus est sanctificandus, eterna uita remunerandus, perhenni gloria beatificandus. Deinde gloriosa Dei Genitrix perpetua uirgo Maria summis laudibus a nobis extollatur per quam perditus mundus ad uitam restauratur; que regina celorum cunctis angelis est honorabilis, domina mundi omnibus sanctis uenerabilis. Huic hodie dulci armonya iubilemus per quam cum sit porta uite, ingressum ad uitam perpetuam habemus. Post hec sunt a nobis glorificanda beatorum spirituum nouena agmina miranda, in quibus expressum est signaculum Dei similitudinis, quique feliciter perfruuntur claritate  summe beatitudinis. Hii digni sunt semper faciem Patris cernere, et quia sol et luna mirantur eius pulchritudinem, iugiter in eum prospicere. Ex quibus tres, scilicet Michahel, Gabriel, Raphahel, Patrem et Filium et Spiritum sanctum suis nominibus preferunt; alii ter trino numero sanctam Trinitatem exprimunt. Hos si digna uita collaudantes uenerabimur, eis utique in uera uita cum sanctis Domino consonantes cequabimur. Dehinc iustum est ut homines angelorum conciues hodie ymnis efferamus, quos angelis iam polo socios summum Deum cum illis laudare predicamus. Ex quibus in primis series patriarcharum laudibus recolatur, de quorum semine Christus propagatur, qui est gloria omnium sanctorum et gaudium et leticia angelorum. Hii figuris  Christum et Ecclesiam presignauerunt et quodammodo uiuis  operibus mysteria Ecclesie representauerunt. Adam namque, qui de munda terra procreatur, de cuius latere femina formatur, figuram Christi gerit qui de casta uirgine generatur, de cuius latere Ecclesia edificatur. Alii precipui patriarche bisseni forma sunt senatus apostolorum duodeni. Per hos etenim, scilicet Seth, Enoch, Ne, Melchisedech, Abraham, Ysaac, Iacob, Ioseph, Moysen, Iob, Samuelem, Dauid, qui nominatim exprimuntur, quasi firmis columnis fideles ante legem in iusticia fulciuntur. Post hos sunt nobis prophete rememorandi et magnis preconiis recitandi, qui futura Christi mysteria quasi presentia prenunciauerunt,  et Christum pro mundo passurum suis passionibus glorificauerunt. E quibus Helyas uel Helyseus Christum prenotat, quorum alter mortuos suscitat, alter uiuus celos penetrat. Quatuor autem precipui, uidelicet Esayas, Ieremyas, Ezechiel, Daniel, figuram IIIIor euangelistarum habuerunt, qui quadruplum mundum copiosis scriptis impleuerunt. Porro XII, scilicet Osee, Iohel, Amos, Abdias, Ionas, Micheas, Naum, Abacuc, Sophonias, Aggeus, Zacarias, Malachias, XII apostolos expresserunt, qui populum sub lege fidelem scriptis et exemplis ad uitam instruxerunt; inter quos maior inter natos mulierum Iohannes Baptista maximus fulsit, qui uelut Lucifer uerum Solem preueniens nuncius eterni diei mundo illuxit. Hic Patris Agnum crimina mundi  ablaturum digitto demonstrare, unda tingere meruit, quem prophetarum chorus futurum longe precinuit.

Nunc, karissimi, noue gratie predicatores, uite eterne precones, mundi iudices, Ecclesiarum principes, apostolos scilicet et euangelistas, dulcisono melo resonemus, summa deuotione celebremus qui uerbum Patri ceternum, pro nobis incarnatum, oculis uidere, manibus contrectare, auribus audire, secreta Patris ab ore ipsius ediscere, ipsum Deum uidere ad patrium thronum conscendere, et omnia linguarum genera per Spiritum sanctum percipere meruerunt, qui sponsam Christi Ecclesiam signis et scriptis, uelut gemmis et monilibus, ornauerunt, proprio sanguine lauerunt atque impositam nauicule  sancte crucis strenui  naute de salo huius secul ad portum uite euexerunt; quam IIIIor euangeliste uelut quadrige Dei doctrina sua de IIIIor angulis orbis in celeste palacium perduxerunt. Ex quibus Petrus in Ytalia pro Christo crucifigitur, Andreas in Achaia crucis supplicio addicitur, Iohannes in dolio feruentis olei Rome afficitur, Iacobus in Iudea gladio occiditur, Thomas in India lancea perforatur, Bartholomeus in India inferiore excoriatus decollatur, Philippus in Asia cruci appensus lapidibus interimitur, Iacobus Hierosolimis de templo precipitatus conto perimitur; Symon et Tatheus  in Persida feriuntur, Mattheus in Aethiopia gladio, Mathias in Iudea ferro astris mittuntur. Paulus quoque, qui plus illis omnibus laborauit,  pro Christo ceruicem Rome prebere non dubitauit. Hii summi Dei amici summique imperatores, gloriosi senatores, iam in angelica curia gloriantes triumphant, per quorum censuram omnes illorum imitatores uerique laudatores in sorte iustorum tripudiant.

Post hos martyrum est a nobis laudandus chorus quorum suffragio mundus in maligno positus  est saluandus; qui eterni Regis boni milites, pro donatiuo suo pugnantes, sanguinem suum fuderunt, iamque uictoria ab hostibus potita uernanti serto laureati in celis triumphare meruerunt. Ex quibus signifer Stephanus lapidatur, Laurentius sequax uiuus assatur, Georgius rota dissipatur, Mauricius  gladio transuerberatur, Cesarius hodie in mare precipitatur. Alii uariis suppliciis excruciati ferro trucidantur, alii laqueis uel flammis uel undis strangulantur, alii a bestiis dilacerantur, alii flagris, alii fame, alii precipicio enecantur. Hii omnes diuersis modis mundo facti ludibrium iam amicti stolis albis in conspectu Agni meruerunt cum palmis angelorum contubernium. Hos laudibus prosequamur ut quandoque Agnum cum ipsis sequi laudando mereamur.

Exinde lucernas Ecclesie, scilicet confessores, domus Dei inclitos pictores, exaltemus; merita illorum digna laude predicemus qui fluentis Scripturarum totam Ecclesiam irrigauerunt, signis et bonis exemplis egregie decorauerunt. Ex quibus Martinus  , Nicolaus, Remigius, Odalricus  et alii quamplures gloriosis miraculis uelut luminaria mundi fulserunt. Ambrosius, Augustinus, Ieronimus, Gregorius et alii quamplurimi affluentia Scripturarum, ceu quatuor paradysi flumina, hortum Dei perfundentes, impetu predicationis ciuitatem Dei letificauerunt . Hii quia Dominum a nuptiis reuertentem peruigiles expectauerunt, iam in gaudio Domini super omnia bona ipsius constitui meruerunt .

Horum laudibus coniungitur monachorum et heremitarum cetus, qui carnem suam uiciis et concupiscentiis crucifixerunt  et ideo coheredes Christi  iam centuplum receperunt . Horum conuersationem mundus inhorruit,  atque a se perhorrescens, ut immunda purgamenta euomuit; et ipsi habitu et actu mundo illuxerunt seque ab eo toto corde et corpore elongauerunt, hominum frequentiam fugientes, in solitudine bestiis cohabitantes et ideo colloquio et uisione angelorum perfrui meruerunt. Inter quos precipue Benedictus preclaris signis et prodigiis ut igniuomum iubar resplenduit, atque egregia doctrina lucernam uie properantibus ad uitam preuius dux nobiliter prebuit. De quorum etiam collegio Antonius, Bachumius [Pachomius?] Hylarion, Macarius et alii innumerabiles signis et sancte uite exemplis tamquam stelle in caligine noctis huius mundi lucebant, et multos se imitantes de naufragio huius seculi ad ueram lucem pertrahebant. Hii quia aliquando  in derisu et in similitudinem improperii habebantur, et uita illorum insania, finis autem illorum exterminium estimabantur, ecce iam inter filios Dei computantur .

Hinc dignum est ut melos candidulis uirginibus aptemus et earum preconia sonoris uocibus concrepemus. Que sexum cum seculo uicerunt, carnis illecebras et mundi pompas spreuerunt, minas et premia tyrannorum contempserunt et per diuersa supplicia in Sponsi sui amplexus diu cupitos uenerunt. Ideo nunc secuntur Agnum quocunque ierit et canticum nouum cantant quod nemo alius cantare poterit . Ex quibus Tecla bestiis obiecta igni cruciatur; Agatha precisis mamillis super ignitas testas  uolutatur; Agnes flammis inuecta iugulatur; Cecilia  feruenti balneo imposita gladio enecatur; Margareta uariis penis dilaceratur; Lucia, rogo imposita, ferro trucidatur. Simili exitu alie innumere discruciate Christum uirginis Filium adierunt; alie uero per pia studia ad matrem uirginem his sociande peruenerunt. Hec quia accensis lampadibus uenienti Sponso obuiabunt, cum eo ad nuptias intrabunt .

Harum laudibus uidue associantur, in quibus nuptie Christi causa non iterantur. Ex quibus Felicitas cum filiis uII se hostiam uiuam Deo obtulit; Symphorosa cum totidem uictima Christi succubuit;  Theodota cum tribus filiis, Sapientia cum totidem filiabus pro Christo immolari meruit. Sic alie plurime diuersis penarum generibus affecte regnum celeste sunt adepte. Alie uero piis laboribus continentie studentes, iam cum prudentibus uirginibus sunt gaudentes.

Iam nunc plectrum lingue coniugatis soluamus eosque condigno honore soluamus, per quorum procreationem seculum reparatur, a quibus et Christo cottidie in suis membris ministratur. Ex quibus Adrianus, hortante coniuge, pro Christo mortem sustinuit; Marcellianus cum Marco, instigante Sebastiano, spretis uxoribus, se discrimini obtulerunt; Eustachius cum uxore et filiis hodie necem subiit. Alii uero innumerabiles per bona opera consecuti  sunt diuicias incomparabiles

Cum his laudem prosequamur penitentes, eorum exempla sequi studentes, qui peccata sua elemosinis redemerunt, ac sequentibus bonis transacta mala operuerunt. Ex quibus ille quem species monialis decepit, kartam diabolo traditam per Basilium recepit, Theophilus, ob ambitionem apostata factus, manuscriptum per Dei genitricem penitens a diabolo rehabuit. In uita Patrum facinorosus, in sepulchris a demonibus flagellatus, multis signis claruit; Maria Aegyptiaca, Pelagia, Thays sororque solitarii, fede meretrices, per penitentiam facte sunt feruide Christi amatrices. Alii uero absque numero penitendo ditati sunt uite premio.

Horum laudibus omnes fideles subiungamus ex  quorum numero nos ipsi esse satagamus. Qui ut Ecclesie membra corpori effuse inheserunt et per operationem nunc ad caput Christum peruenerunt. Ex quibus multi militum  ut matrem Ecclesiam defendant sepe pugnando proprium fundunt cruorem; plerique agricole ut eam pascant per laboris liquescunt sudorem; plurime mulierum per castitatis pollent pudorem; quamplures puerorum florent parentibus deferendo honorem. His quia in uinea Domini desudantibus impii insultant, iam in requie laudes Deo persultant. Hii omnes ut uarii flores hortum Dei ornauerunt atque eterne uite odorem factis et dictis spirauerunt. Unde cum Ysaac Iacob benedixit, talia uerba dixit: Ecce odor filii  mei sicut agri pleni, cui benedixit Dominus . Ysaac Iacob benedixit quia Christus fidelium populum benedictum addicit. Ager plenus est totus mundus odore sanctorum repletus. Diuersi flores sunt diuersi iustorum mores. Ex quibus patriarche ut flos narcissus fide uernabant; prophete ut iacinctus spe coruscabunt; apostoli uelut palmites de uera uite pullulantes, uue florem caritate preferebant; martyres pacientia ut rosa candebant; confessores ut crocus sapientia fulgebant; uirgines castitate ut lilium nitebant; monachi purpuram regni humilitatem ut uiola premonstrabant; coniugati aliique fideles per alios flores expressi in uirtutibus  radiabant. Hii omnes in aspectu Dei exultantes epulantur et in letitia delectantur . Amplius non esurient neque sicient , sed omnibus deliciis pro uoto affluent, adhuc duplex gaudium  habituri cum corpore et anima simul Regem glorie in decore suo sunt uisuri. Tunc quippe sicut sol fulgebunt et equales angelis erunt.



Si uis, potes hic finem facere; si autem expedit, hec adice:


 De hac felici angelorum et hominum copulatione promittit Dominus prophetica locutione: Ecce ponam Hierusulem in lapides preciosos . Hierusalem, quod dicitur uisio pacis, est angelorum et hominum cohabitatio que ueram pacem Christum in Patre facie ad faciem contemplatur. Hec in lapides preciosos ponetur quia Hierusalem ut ciuitas de electis hominibus in uirtutibus preciosis construetur. Sternam per ordinem lapides eius. Lapides Hierusalem per ordinem sternentur dum electi pro meritis inter ordines  angelorum disponentur. Muros eius  in smaragdos. Muri Hierusalem smaragdinei sunt angelici ordines noueni, qui iugi uisione Dei uiridescunt et perhenni gloria splendescunt. Fundamenta eius in saphiris. Fundamenta Ecclesie patriarche fuerunt qui eam celestibus factis prefigurando fundauerunt, et ideo ut saphyrus erio colore fulserunt. Propugnacula eius in iaspides. Prophete sunt Ecclesie propugnacula, quia eorum scripta sunt tuta contra demones et hereticos defensacula. Hii erant ut iaspis uiridantes, quia in fide erant pulchre uernantes. Portas eius in lapides sculptos. Porte sunt apostoli, per quorum doctrinam intramus Ecclesiam, et per quorum censuram introducemur ad gloriam. Hee de sculptis lapidibus edificantur,  quia bona exempla scriptis et factis apostolorum ueluti sculpta fidelibus representantur. Omnes terminos eius in lapides desiderabiles. Omnes termini Ecclesie sunt omnes populi, omnes lingue, omnes nationes, omnes gradus, omnis conditio, omnis etas, omnis sexus. Hii ponuntur in lapides desiderabiles, quia de his omnibus eliguntur edificio Dei aptabiles. Uniuersos filios tuos doctos a Domino; uniuersos [uniuersi] fil i Ecclesie a Domino docti erunt cum in illa uita omnia in Deo uidebunt; nichil est enim quod eos lateat cum Deum, in quo omnia consistunt, inspiciunt. Multitudinem pacis filiis tuis. Ibi multitudo pacis filios Ecclesie occupabit, quia torrens pacis de omnimoda gloria in eis redundabit. In iusticia fundaberis. In iusticia hec  ciuitas fundabitur, quia in Christo locabitur per quem uniuscuiusque meritum iuste remunerabitur. Ponam uisitationem tuam pacem . Cum hic a Domino uisitamur, pro peccatis flagellamur; ibi autem nostra uisitatio erit pacis multiplicatio. Et prepositos tuos iusticiam. Cum prelati hic a nobis facta nostra iuste exigunt, digne nos penis subigunt; ibi autem iusticia nobis imponitur cum Christus iusticia nobis in premio dabitur. In terra tua non audietur ultra iniquitas, quia ibi regnabit eterna equitas. In terminis tuis non erit contricio et uastitas, quia exuberat ibi dulcis consolatio et caritas. Salus muros tuos occupabit et portas tuas laudatio, quia inter angelos et sanctos per apostolos  introductos erit perpetue salutis iocunda congratulatio . Non erit tibi amplius sol ad lucendurper diem, nec splendor lune per noctem, sed erit tibi Dominus in lucem sempiternam et Deus tuus in gloriam eternam. Non occidet ultra sol tuus et luna tua non minuetur, quia Dominus pro luce sempiterna tibi stabilietur. Populus tuus omnes iusti in perpetuum, terram hereditabunt, ubi gaudium et leticiam obtinebunt. Non audietur in te ultra uox fletus, et uox clamoris non erit ibi amplius, sed uox salutis et  exultationis et uox gaudii cantici et gratulationis. In ciuitate quippe sonant iugiter organa sanctorum; ibi suauissimo melo dulcisonum ymnum iubilant sine cessatione concentus angelorum. Hec ciuitas uocatur Dominus ibidem, quia Deus ibi erit in omnibus electis idem. In hac gloria angeli per caritatem permanserunt, ad hanc omnes sancti per fidem et operationem peruenerunt. Horum neutrum sine altero ualet; coniuncta hominem ad uitam transferent. Sine fide est enim impossibile placere Deo , et fides sine operibus dicitur mortua esse . Unde et populo Dei lex in duabus tabulis datur , quia per fidem et operationem homo saluatur. In una namque tabula tria ad Deum pertinentia continebantur quibus fides Trinitatis  exprimebatur. In altera uII ad proximum pertinentia promulgabantur, per que operatio instruebatur.

Legitur etiam quod Iacob duas sorores habuerit pro quibus septenis et septenis annis seruierit, et ex una uI filios, ex altera duos tantum genuerit . Iacob populum fidelium exprimit, qui per duas uitas, actiuam scilicet et contemplatiuam, ad hereditatem uite eterne peruenit. Lia quippe est secularis uita, que uI filios generat dum uI opera Euangelii perficere properat, esurientes scilicet pascendo, sitientibus potum tribuendo, nudos uestiendo, hospites recipiendo, infirmos uisitando, incarceratos omnesque afflictos consolando . Pro hac coniuge Iacob uII annos seruit  dum deuotus populus uII legalia precepta implere contendit, scilicet patrem et matrem honorare, nullum manu uel lingua mortificare, non mecari, nec furari, non falsum testimonium dicere, non rem alterius concupiscere, non uxorem nec omnia illius auferre . Porro Rachel pulchra est spiritualis uita  que duos filio parit dum iugiter uel legere uel orare aut uerbum Dei audire uel aliis predicare satagit. Pro hac etiam Isrel uII annos famulatur dum fidelis populus uII euangelicis institutis inhianter subiugatur; dum student esse spiritu pauperes, mites, lugentes, iusticiam esurientes, misericordes, mundicordes, pacifici . Et ut his florere mereantur, uII donis Spiritus  sancti informantur, et hec assequi uII peticionibus Dominice orationis precantur . Per spiritum namque timoris sunt uoluntarie pauperes ut a malis liberari ualeant et regnum celorum hereditate capiant. Per spiritum pietatis sunt mites ne in temptatione inducantur et terram uiuentium possidere digni habeantur. Per spiritum scientie sua et proximorum mala lugent; in se peccantibus debita indulgent ut et illorum debita relaxentur et tristicia eorum in gaudio conuersa consolentur. Per spiritum fortitudinis fame et siti iusticie afficiuntur, et ideo pane cottidiano uel supersubstantiali saturabuntur. Per spiritum consilii misericordes esse conantur ut uoluntas Dei sicut in celis cum angelis, ita et in terra cum hominibus perficiatur, et ipsi misericordiam  Christum consequantur. Per spiritum intellectus sunt mundicordes ut eis regnum Dei adueniat et Deum facie ad faciem sicuti est uideant . Per spiritum sapientie sunt pacifici ut Patris nomen in eis sanctificetur, et ipsi filii Dei uocentur . Et quia in his singulis persecutionem propter iusticiam patiuntur, ideo regnum celorum iure hereditario cum angelis summa beatitudine sortiuntur. Et quia eis homines exprobrant, maledicunt, omne malum propter nomen Domini mentientes dicunt, beati erunt, quia in gaudio et exultatione copiosam mercedem habebunt .

Debet autem nosse uestra fraternitas cur hec sancta instituta sit sollemnitas. Rome antiquum  templum Pantheon in honore omnium deorum, immo demoniorum, erat, quod papa Bonifacius, eliminata omni spurcicia ydolorum, in honore Dei Genitricis Marie et omnium martyrum in Maio dedicauerat. In primis enim non nisi sancte Marie et martyrum festiuitas colebatur, sed processu temporis, Christiana religione crescente, etiam confessorum sollemnitas instituebatur. Unde quidam Gregorius papa eandem festiuitatem in honore omnium sanctorum  hodierna die instituit celebrari, ut quicquid toto anno humana fragilitas in celebrationibus sanctorum neglexisset, eorum meritis possit hodie relaxari. Igitur, karissimi, omnium sanctorum meritis et precibus querite hodie Dominum  orando, querite faciem eius semper  bene uiuendo,  et inuenietis requiem animabus uestris  in eterna gloria regnando. Omnes sanctos ore et corde inuocate, uotis et laudibus uos eis commendate ut quicquid toto anno gessistis contra Christianam religionem, Sanctus omnium sanctorum Christus relaxet uobis per illorum intercessionem; et cum idem Rex glorie admirabilis fieri in omnibus sanctis suis uenerit, atque de angelis et hominibus unam rempublicam fecerit, uos in hac copulatione mereamini in clarissimo regni eius palacio conregnare, et in nuptiis Sponsi et sponse cum omnibus choris angelorum et sanctorum perenne alleluia decantare.



DE SANCTO MARTINO EPISCOPO.


 Dilectus Deo et hominibus, cuius memoria in benedictione est . Sanctus Martinus, dilectissimi, fuit Deo dilectus, et ideo est gloriosus pontifex super plebem suam electus. Hominibus extitit dilectus, quia nimirum populus Dei eius patrocinio ab hostibus anime et corporis est protectus. Idcirco in benedictione est eius memoria, quia per uniuersum orbem ab hominibus, et in celis a beatis spiritibus benedicitur in perhenni gloria. Ab uniuersa quoque Ecclesia hodie nomen Iesu Christi per eum benedicitur, a quo ei tantus patronus preficitur. Hic gemma sacerdotum appellatur quia eius preciosa uita ac preclaris miraculis per totum mundum sacerdotalis dignitas decoratur. Unde a solis ortu usque ad occasum laudabile nomen eius  celebratur et ab omnibus laborantibus in auxilium eius inuocatur. Omnibus se inuocantibus celeri ope subuenit, Deusque per eius merita queque petita cuilibet tribuit. Nam absque multis signis quibus est glorificandus, tres mortuos per eum ad uitam resuscitauit.

Hic a Romanis parentibus, tamen gentilibus, in Pannonia generatur, in Ytalia educatur. Duodennis toto animo heremum concupiscit; sed pater eius, dum  esset tribunus militum, deuotum  desiderium eius minis compescit. Denique catenatur, militaribus armis inuitus implicatur. Adhuc unda baptismatis eum non abluebat, et tamen euangelica precepta sollicite implebat, scilicet alentes alebat; et oppressis prout potuit in tribulatione subueniebat, uno tantum seruulo contentus, cui ipse sepius uersa uice seruiebat. Quodam hiemis tempore dum pergit Martinus cum commilitonibus, obuiat eis nudus pauperculus, poscens misericordiam a transeuntibus; et dum omnes pretereunt miserum, Martinus arripuit gladium, clamidem qua indutus erat diuidit, partem pauperi tribuit. Cui Dominus nocte insequenti cum multitudine angelorum apparuit, partem uestis a Martino datam pretulit; hac se a Martino, necdum baptizato, uestitum retulit.  Qua uisione sanctus Martinus animatus, et maioris gratie spe roboratus, cum esset decem et octo annorum fonti Christi immergitur et mox totus in Dei seruicium conuertitur. Interea Iuliano Deo odibili ad pugnam properante, et militibus donatiuum erogante, Martinus miliciam cum donatiuo abnegat; sed eum tyrannus in carcerem recipi imperat ut eum inermem hostibus obiiciat. Pius autem Dominus omnium utilitati consulit dum suum fidelem militem periculo eximit, quia necessitatem pugne  adimit. Postera namque die hostes pacem petiere, se cum suis omnibus imperatori subdidere.

Exinde Martinus, relictis armis, monachico habitu induitur, Hylario Pictauiensi episcopo coniungitur, cum quo aliquamdiu commoratus ad parentes tendit; sed ei diabolus in uia occurrit, se ei in omnibus aduersaturum promittit. Qui siluam ingressus a latronibus capitur, ligatur, in abdita ductus uni incustodiendus commendatur. Qui per Martini uerba Deo. credidit eumque soluens ad uiam deducit, latrocinium execratur, Martinum fidus comes discipulus commitatur. Martinus autem ad parentes perueniens matrem suam conuertit ad Dominum, patrem conuerti [conuertere] non potuit. Inde ad Hylarium reuertitur et ab hereticis uariis penis afficitur. Eo  tempore quidam catechuminus se ei associauerat qui absente Martino  non baptizatus abierat. Martinus autem reuersus in lacrimis soluitur, sed Domino eum consolante tristicia eius in gaudium conuertitur, moxque mortuus ab eo resuscitatur. Alio tempore transeunte Martino lugubris uox auditur in quodam uico. Qui dum causam luctus sciscitatur, ei quidam suspendio sibi animam extorsisse narratur; inde Martinus miseratus miseri, eiectis omnibus, preces fundit misericordi Miseratori. O quam prope est Dominus omnibus eum in ueritate inuocantibus!  Statim mortuus uite redditur et cum Martino, cunctis stupentibus, uiuus progreditur. O cuius meriti apud Deum hic uir extitit qui hunc uite restituit qui se ipsum  occidere non pertimuit! His miris miraculis mundo notificatur, Deo disponente sublimatur infula Turonici pontificatus. Qui mira humilitate et sollicitudine gregem sibi commissum regebat, dulci doctrina et uiuis exemplis subditos instruebat. Tempora sua signis et prodigiis ornauit, totam Ecclesiam aurea columna inflexibiliter sustentauit.

Martino ad ecclesiam procedente demonia in ecclesiam mugitum edebant, et clerici per energuminos episcopum aduentare sentiebant. Torquebantur maligni de presentia antistitis Deo digni. Mox uero ut ille cilicio obuoluitur, cineri prosternitur, inmundorum spirituum caterua ab obsessis hominibus expellitur. Quadam sollemni die missas celebraturus  in sacrario consedit et ecce quidam pauper uestem ab eo petit. Qui protinus diaconem mittit, uestem pauperi afferre precepit. Illo morante Martinus uestem suam exuit, pauperi tribuit. Diaconus reuersus hortatur episcopum missas celebrare, dicens populum lassum diu expectando laborare. Qui dixit pauperem prius uestiendum et sic seruicium Dei peragendum. Ille stomachatus ex proxima taberna nigram breuemque uestem paucis nummulis cemit, ad pedes episcopi cum ira proiecit. Ipse uero nichil penitus commotus diaconem exire precepit, uestem allatam clam induit, sicque seminudis brachiis ad missarum sollemnia accedit, sed Dominus astanti populo meritum preclari presulis patefecit. Nam eo missas celebrante globus igneus de  capite eius surgebat et flamma crescente in alta poli tendebat. Crebro  etiam uise sunt manus Martini inter missarum sollemnia gemmis radiare atque auro et electro crepitare.

Quodam tempore populo paganorum Martino in campo predicante, puer quidam opprimitur a turba constipante. Quem mater cum eiulatu sancto attulit, moxque uiuum coram omnibus eius precibus recipere meruit, que cum omni populo credens grates Deo retulit. Sic Trinitas sancta electum suum coram hominibus glorificat dum tres mortuos per eum ad uitam reuocat.

Huius beati uiri tot egregia signa scribuntur quod nullo sermone explicabuntur. Unde pauca hec uos audisse sufficiat ne prolixior sermo uobis fastidium  ingerat. Cum quidam Postumianus, peragratis mundi partibus, sanctos Patres in Aegypto, in Iudea, in Grecia uisitasset, ac multa preclara et digna relatu fratribus reuersus enarrasset, inuentus est Martinus omnium merita et facta signis et sanctitate transcendisse et illi omnes ad solius Martini mensuram non peruenisse. Nam cecis uisum, surdis reddidit auditum, mutis loquelam, leprosis reparabat mundiciam, claudis gressum, populum consolidauit paralisi oppressum; ardorem febrium mitigauit, furorem demonum ex hominibus effugauit, et non solum ipse per se signa exhibebat, sed etiam multi in nomine Martini mira faciebant. Oleum a Martino benedictum omnem languorem pellebat; litere ab eo misse fugato dolore salutem  reddebant; aues, bestie, serpentes eius imperio parebant; uestis eius tacta uel stramen in quo dormiuit demones uel quamlibet aduersam ualitudinem fugabat, celerem sanitatem prestabat. Huius cappa Francorum regibus ad bella euntibus pro signo anteferebatur, et per eam uictis hostibus uictoria potiebantur; unum et a custodibus illius cappe usque hodie cappellani appellantur. Angeli sepe ei colloquebantur, sancti quique frequenter cum eo sermocinabantur. Oculis ac manibus in celum semper intendebat, ore et corde Christum gerebat. Regibus potenter imperabat, hereticos cum magna auctoritate superabat. Episcoporum inuidia a subditis illatam iniuriam patienter tolerabat,  exemplum sanctimonie omnibus pre [per] omnia dabat. Obitum suum longe  ante presciuit, fratribus diem exitus sui predixit. Igitur cum Dominus gloriosa merita beati Martini decreuisset remunerari, et emeritum militem post multos agones perhenni serto laureare, corporis dolore corripitur sicque a dolore et morte pariter eripitur, atque angelis et sanctis concinentibus gaudium Domini sui letus ingreditur, sed celestis modulatio a multis percipitur. Nam Seuerinus Coloniensis episcopus, multis uirtutibus predictus, ea hora cum diacono suo Eruelgiso, postea eiusdem loci episcopo, inter monasteria causa orationis ibat quando anima Martini a carne soluta celi templa adibat. Qui angelicam audiens armoniam, ignorante  diacono quid significauerit, Martinum Turonensem presulem de hac uita migrasse retulit atque animam illius choros angelorum excepisse; sed turbam demonum occurrisse et nichil suum inuenisse, confusos abcessisse et ideo celestem exercitum laudisonum ymnum tanta exultatione concrepuisse. Heu, karissimi, quid fiet de nobis miseris omnibus flagiciis inuolutis, si turba demonum Martino occurrit qui omnibus uirtutibus floruit? Hic beatus celestia petens etiam Seuero apparuit qui eius uitam iam scripto edidit.

Erat autem dies Dominica quando de carcere corporis ac mundi exiens celi alta intrabat palacia. Ipsa die Ambrosius Mediolanensis episcopus, omnibus Ecclesiis pro sanctitate et affluente doctrina  memorandus, astitit altari missarum solemnia celebraturus. Qui a Spiritu sancto rapitur, ad sepeliendum corpus Martini Turonis defertur. Quo sepulto ad se ipsum rediit; omnibus mirantibus ac merito stupentibus que gesta sunt retulit.

Celebri igitur laude, karissimi, est nobis beatus Martinus uenerandus, dulcibus melis cum angelis personandus cui Dominus adhuc pagano militi inter angelos ostenditur; per quem iam Christianum et abbatem factum uita mortuis redditur; qui pontificali dignitate sublimatur, uirtutibus et miraculis decoratur; cui a regina seruitur, et dum ei a rege non assurgitur, thronus eius flammis corripitur; qui a seruis regis uerberatus eos cum animalibus  ad fluuium ut simulachra figit, penitentes uero transire  permittit; qui arbores demonibus dicatas succidit, cadentes illesus excipit, umbram latronis occisi conspicit, uerba loquentis percipit, aram eius  aliaque delubra destruit; sed turba paganorum cum funere sistit, et iterum abire permittit; turbam canum figit, lepusculum a dentibus eorum eripit; qui percussos a serpentibus depulso ueneno sanat; prestigia deceptorum declarat; qui incendium circa se extinguit, infantis trium dierum linguam ad loquendum aperit; in cuius nomine canis importune latrans obmutuit, et cuius stramen, obsesso homini a monialibus alligatum, demonium expulit; qui serpentem fluuium transire, mergos uero in desertum de fluuio ire iussit; qui  obitum suum longe predixit, discordantes in pacem reduxit; cui obeunti agmina angelorum occurrunt, chori sanctorum concentibus applaudunt, uenienti celi patescunt, omnia celestia hylarescunt. Traditur etiam de eo cuidam reuelatum solitario quod quadam die sollemnitatis eius tot anime a penis ipsius meritis liberate sint quod  homines illa die ad festiuitatem eius conuenerint. O uere beatus pontifex, ab omni Ecclesia digne beatificandus, per cuius beata merita animabus beata conferuntur gaudia! Hunc, karissimi, deuota mente flagitemus quatenus eius suffragio in superna patria cum Christo regnemus. Ubi oculus non uidit , et cetera.



Die dominico adice de sancto Brictio:

 Hodie, karissimi, sanctum Briccium uotis nostris fauere poscamus, cum eum plurimum apud Deum posse noscamus. Ipse enim didicit in suis pressuris qualiter subueniendum sit in miseriis constitutis. uirtutem namque semper inuidia commitatur; quod hoc exemplo maxime comprobatur. Cum sanctus Martinus signis et uirtutibus ut sol splendesceret, et dulcis fama eius longe lateque [per] populos crebresceret, multi, heu! episcoporum cupientes laudis eius preconia, rennuentes autem adornari uite eius sanctimonia, egerunt ut aliquo ingenio deponatur qui dextera Dei exaltabatur. Interea quedam mulier male conceptum filium genuit, cuius sceleris auctor latuit. Itaque episcopi, sue uesanie oportunitatem inuenientes, concilium ineunt, consilio cum muliere  inito, Martino crimen imponunt . Martinus autem infantulum sibi afferri iussit, quem brachiis complexus blandiens »fili, fili« dixit. Puer uero cum adhuc septimanam non compleuerit, in uocem absolutam erupit, »non es tu, inquiens, meus pater, sed Iohannes mercator.« Unde omnes stupefacti genibus eius se aduoluunt, ueniam petunt. Quibus dignus Dei sacerdos iniuriam suam benigne relaxat, infantem baptizat, de fonte lauat [leuat], Briccium nominat. Quem adultum monachicis disciplinis  imbutum presbyterum ordinat, multisque contumeliis ab eo perpessis, pro mercede ei episcopatum a Deo impetrat. Martino itaque ad Dominum migrante, Briccius episcopus preficitur, et anno episcopatus sui tricesimo quod in magistrum peccauit de manu eius requiritur. Nam infelix mulier de stupro peperit et totus populus episcopo crimen imposuit. At ille exemplo magistri puerum adduci precepit qui XXX dies etatis impleuit. Quem coram omni populo adiurat ut si ipse pater eius sit palam edicat. Puer autem clara uoce negat eum suum patrem esse. Cum uero ipsi hoc magice arti ascriberent, fornicatorem et magum assererent, Briccius prunas ardentes circa ciuitatem in byrro suo portans ante sepulchrum sancti Martini exposuit, uestis eius  inusta apparuit; sed populus furens non credidit et ab episcopatu eum expulit quia hoc in Martino promeruit. Qui eiulans Romam uenit apostolicusque eum honorifice excepit. Post uII annos ad sedem suam remittitur, ab omni populo cum magno honore et gaudio recipitur et expleto digne officio hodie sanctis in gloria coniungitur. Ut huic associomur toto corde precemur, ubi oculus non uidit, etc. 



DE SANCTA CAECILIA. Si eius est ecclesia.


 O quam pulchra est casta generatio cum caritate!  Florentes hic castitate, si feruent caritate, splendebunt coram Domino ineffabili claritate. Qui autem absque dilectione caste uiuunt, per difficilem uitam ad interitum ibunt. Qui enim omnis uoluptatis impleuerit desiderium, quasi per gramineam uiam ducitur ad eculeum. Qui uero uixerit in carnis districtione, non habens dilectionem, quasi per spinetum trahitur ad suspensionem.

Refert Dominus quod decem uirgines  fuerint quarum quinque Sponsum accensis lampadibus exceperint, et cum eo ad nuptias intrauerint; quinque uero extinctis lampadibus foris remanserint. Prudentes uirgines sunt que corpore et spiritu caste uiuunt; que cum nubere possunt, nolunt, sed  Christi amore carnis uoluptates respuunt. Que ideo u scribuntur, quia per u corporis sensus castitatis opera implebuntur, per que Deo accepte redduntur. Quinque etiam in ternarium et binarium diuiditur, sed per ternarium fides sancte Trinitatis, per binarium gemina dilectio exprimitur. Qui ergo in fide sancte Trinitatis per geminam dilectionem operantur, recte quinario numero notantur. Per ternarium quoque fides, spes et caritas intelligitur; per binarium castitas corporis et anime accipitur. Que in his uirtutibus corpore et spiritu caste uixerit, procul dubio ad quinarium hunc pertinebit. Fatue autem uirgines sunt que per superbiam coniugatas despiciunt, aut de carnis uirginitate gloriam humanam querunt. Que enim de uirginitate superbiunt,  coram Deo immunde sunt quia, ut scriptum est, immundus est coram Deo omnis qui exaltat cor suum. Que autem laudem ab hominibus per castitatem querunt, a Deo mercedem non habebunt, quam hic ab hominibus receperunt. Que uero toto desiderio uiris admiscentur, et etiam corpore, si facultas daretur, libenter commiscerentur, a Deo ut corrupte penis subdentur nisi ipse per penitentiam hoc punire conentur. Sicut enim uiri uidentes mulierem ad concupiscentiam, mechantur , ita utique et femine uiros concupiscentes mechantur. Que autem obscena queque operantur, etiamsi numquam uiris admisceantur, a Deo iuste ut meretrices damnantur. Et hee u referuntur  quia u sensibus immundiciam cordis explere nituntur. Accense lampades sunt bone actiones; oleum eterna gloria; uasa sunt corda. Prudentes ergo uirgines lampades accedunt, quia bonis operibus pro eterna gloria coram hominibus splendescunt. Fatue autem lampades quidem habent, sed oleo carent, quia continentie opera pro humano tantum fauore exhibent. Sponsus est Christus, sponsa uero Ecclesia. Quam tunc ad nuptias ducet cum peracto iudicio in celestem Hierusalem introducet; sed illo nunc morante omnes uirgines obdormiunt, quia quique mortis  somnum subeunt.  Media autem nocte per clamorem Sponsus uenire nunciatur, uirgines ei obuiam ire adhortantur, quia nimirum media nocte magno clamore uocis et tube angelorum aduentus eterni iudicis mundo inclamatur et mortui in eius occursum a somno mortis excitantur. Quem tunc prudentes accensis lampadibus excipiunt, cum eo ad nuptias intrabunt, quia pro bonis operibus eterna premia recipiunt, pro castitate in perhenni gloria exultabunt. Fatuis autem tunc ianua clauditur, quarum lampas extinguitur, quia ibi premio uite carebunt, cum hic acceperint laudes ab hominibus quos amauerunt .

Interim narrat Dominus quod quidam thesaurum in agro absconditum inuenerit et uenditis omnibus  agrum illum emerit . Thesaurus est Christus in Patre, absconditus. Qui in agro latens reperitur dum in Patre manens per contemplationem ei ceternus inuenitur. Pro quo thesauro omnibus uenditis ager emitur, quia pro Christo terrenis cunctis spretis facies eius promerebitur. Iterum dicit quod quidam preciosam margaritam inuenerit et datis omnibus eam comparauerit . Decor preciose margarite est dulcedo celestis uite. Que datis omnibus comparatur dum quis omnibus abrenuntians, cuncta desideria mundi calcans, eterna dulcedine remuneratur. Iterum dicit quod sagena in mare missa sit que omne genus piscium concluserit, quam plenam ad litus eduxerint, bonos pisces in uasa elegerint, malos autem foras emiserint .  Sagena est fides catholica ex multis sententiis Scripturarum contexta. Hec in mari laxatur dum in toto mundo a doctoribus predicatur. In qua omne genus piscium concluditur dum de omnibus linguis, de omnibus populis, de omnibus tribubus, de omni gradu, de omni sexu genus humanum fidei inherens Christo subditur; sed sagena plena ad litus pertrahitur cum summa humani generis fine mundi terminabitur. Tunc boni pisces in uasa eliguntur, cum electi per angelos in diuersas mansiones pro meritis disponuntur. Mali uero foras mittuntur cum reprobi in caminum ignis perpetuo cruciandi retruduntur.

Sancta Cecilia una de prudentibus uirginibus  fuit que lampade castitatis splendide  fulsit. Et quia Sponso ardente lampade obuiauit, ideo iam cum eo ad nuptias eterne epulationis intrauit. Hec pro thesauro emendo omnia uendidit, quia pro Christo adipiscendo se suaque omnia in morte tradidit. Hec margaritam inuentam datis omnibus comparauit, quia cunctas carnis illecebras et mundi pompas contemnens dulcedinem celestis uite iam gustauit. Hec ut bonus piscis euangelice sagene inherens in uas est electa, quia de hoc mundo in perhenne gaudium ab angelis est euecta.

Hec de nobili prosapia Romanorum ortu nobili  uiro desponsatur, et factis nuptiis, subtus cilicio, desuper auro uestiebatur. Dum autem uentum esset ad secreta cubicula, dulcibus colloquiis conuertit sponsum ad fidem Christi. Qui dum eius persuasu ab Urbano papa baptisma percipit, reuersus angelum Domini cum Cecilia repperit. Qui duo serta ex paradysiacis floribus tecta [texta] suaue olentibus detulit, ex quibus unum Cecilie, alterum ualeriani capiti imposuit; insuper cuncta que a Deo peterent impetraturos retulit. Post hec Tyburcius, frater ualeriani, aduenit, quem Cecilia mellifluis uerbis ad Christum conuertit, papa Christi tunica induit. Cottidie itaque Christo Deo deuote seruiunt, multas elemosinas faciunt, angelis cottidie confabulantur, signa et prodigia operantur. Post hec a prefecto comprehenduntur, ad immolandum ydolis  compelluntur, et respuentes ambo pro Christo occiduntur. Quorum animas uidit quidam Maximus nomine ab angelis excipi et cum magna gloria supernis sedibus inferri. Unde et ipse Deo credidit et mox iussu prefecti plumbatis cesus pro Christo occubuit. Deinde Cecilia flammiuomis balneis includitur, sed fonte uite ei irrorante non comburitur. Que tercio gladii ictu percussa, ac proprii sanguinis flumine lota, sponso Christo munda consociatur, eumque nunc inter agmina martyrum et uirginum ipsa gloriosa martyr et uirgo commitatur. Hanc imitantes Dei clementiam imploremus ut eius meritis interuenientibus in eterna leticia exultemus. Quam oculus non uidit et auris non audiuit et in cor hominis non ascendit , et cetera.



DE SANCTO CLEMENTE.


  Nemo accendit lucernam, et in abscondito ponit neque sub modio, sed super candelabrum, ut qui ingrediuntur lumen uideant . Sanctus Clemens, karissimi, erat lucerna Ecclesie diuinitus accensa, super candelabrum Romani culminis posita; qui largum lumen doctrine cunctis prebuit quos domus huius mundi inclusos retinuit. Huius mater Mathidia nobilis nobili Faustidiano Romanorum copulatur, ex quibus ipse tercius fratrum suorum procreatur. Que insigni forma dotata a fratre mariti sui de stupro est interpellata; cuius insanam inportunitatem declinans, cum duobus filiis in Greciam nauigio proficiscitur; Clemens admodum paruulus cum patre relinquitur. Orta autem tempestate nauis soluitur; aliis pereuntibus ipsa tabula undis  in insulam deuoluitur. Filii uero Faustus et Faustinus natantes a piratis rapiuntur, diuersis in locis diuersis hominibus uenduntur. Cum autem mulier reuerti tardaret, misit maritus seruum qui eam per totam Greciam inuestigaret. Qui cum reuersus diceret se nullum uestigium fame eius repperisse: uir dolore tactus, relictis omnibus, abiit eam querere, et non inuenta, placuit ei secretam uitam in exilio ducere. Igitur parentibus et fratribus amissis Clemens remansit heres rebus dimissis. Qui cum phylosophie studeret et de immortalitate anime anxie quereret, Domino disponente, Barnabas superuenit, qui ei de hac re satisfecit, cum quo relicta Roma Hierosolimam petit. Audita autem doctrina Petri, baptisma consequitur et ei fidus comes in  omnibus consequitur. Porro Niceta et Aquila fratres eius tunc nominati erant, a Symone Mago seducti et eius magisterio discipuli introducti. Cum autem Symon Magus publica disputatione Petri esset conclusus, profugissetque confusus, ipsi, relicto Symone, Petro adherent atque baptizati ueram fidem omnibus tenent. Cum quibus dum Petrus pergit in quandam insulam, mulier ab eo petit elemosinam;  quam cum ipse requireret cur sana mulier elemosinam peteret, ipsa cum fletu cepit ei infortunium suum retexere, dicens se ex summa opulentia ad summam indigentiam deuenisse; Rome prepotentem uirum  cum filio reliquisse, duos natos paufragio periisse, se in exilio positam pre lacrimis, pre dolore brachio contorquendo factam clenicam. Filii autem cum uerba narrantis audirent, et se fratres esse nescirent, matrem esse recognouerunt et se germanos esse stupuerunt. Que a Petro baptizatur et gaudentibus filiis associatur. Deinde ad patrem suum ueniunt, quem post longam desperationem recognoscunt, sacre fidei adciscunt. Interea Symon Magus Antiocensem populum fallaciis suis subuertit, ad quem pater Clementis, cum esset  phylosophus, disputare pergit. Quem Symon ita facie per magicam artem mutauit, quod quilibet eum inspiciens ipsum Symonem esse putauit. Filii quoque cum matre ad eum reuersi, presentiam eius exhorruerunt Symonemque esse per omnia putauerunt. Qui monitis Petri ad Antiochyam remeat, populum conuocat, se errasse, se impie contra Deum et Petrum predicasse fatetur, de cetero emendationem pollicetur. Omnes autem estimantes Symonem Magum eius consilium, miserunt post Petrum apostolum, quem honorifice suscipiunt, colla iugo fidei submittunt. Post hec Symone ut prius errorem suum predicante, et Deum apostolosque eius plasphemante, Antiocenses comprehensum fallacem seductorem nominant, qui abnegatum errorem iterum  predicare audeat, multis flagris afficiunt, cum nimio dedecore de suis finibus eiiciunt.

His transactis Petrus cum Clemente Romam ueniens, Symone Neronem instigante, crucifigitur, et Clemens, Petro designante, episcopus Ecclesie preficitur. Qui cum aliquandiu Ecclesiam apostolica doctrina nobiliter rexisset, et multum populum signis et predicationibus fidelibus iunxisset, uxor  Sisinnii imperatoris amici ad Christum conuertitur, quam uir ob curiositatem ad ecclesiam sequitur, sed inter sollemnia missarum cecus et surdus efficitur. Cui Clemens uisum et auditum precibus reddidit et ad Deum conuertit. Dum uero per Sisinnium multitudo illustrium Christo Deo subiugatur, decreto Traiani imperatoris Clemens cum pluribus in exilium relegatur. Ibi fontem de petra produxit, multas ecclesias construxit, omnem populum per gyrum sancta fide instruxit; unde imperator iudicem direxit qui Clementem cum omnibus Christianis diuersis penis addixit. Quosdam gladio  interemit, quosdam uertigine rotarum confregit, quosdam flammis iniecit, quosdam bestiis obiecit, ipsum uero papam anchora ad collum eius ligato  [ligata] in mare dimersit. Orationibus autem Christianorum mare undas in sinum suum ad tria milia stadiorum retraxit, et ecce templum marmoreum in medio maris apparuit. Quod fideles ingressi sarcophagum inueniunt, sanctum Clementem anchora ad collum eius ligata in eo conspiciunt. Quibus etiam  reuelatur ne corpus eius tollant, quia mari singulis annis undas retrahente, uII diebus ingredientibus iter prebeat. Sic uoluit Deus martyrem suum glorificare et uirtutem nominis sui omnibus gentibus notificare. Quodam tempore peracta sollemnitate, et populo ad litus properante, quedam mulier infantem suum intus obliuiscitur, qui reuoluto anno dormiens et incolomis quasi unius noctis spatio inuenitur, et ab omnibus laus Deo redditur. Fertur etiam quod singulis annis duo uirginali corpore florentes intus remaneant, qui transacto anno totius Scripture noticiam habeant, quique seruitio Dei deputentur in loco qui Familia sancti Clementis nominetur hisque obitus suus semper ante unum annum reueletur. Hunc gloriosum martyrem, karissimi,  hodie inuocemus, deuota laude personemus, ut cum impii in ignem deiecti in miseriis non subsistent, et uiros iniustos in interitu capient, nos cum iustis nomini Domini confiteamur et cum rectis habitare cum uultu eius mereamur, ubi oculus eius non uidit, etc. 



DE SANCTO ANDREA APOSTOLO.


 Olim celebrabant gentes natales regum, hodie celebrat Ecclesia natalicia martyrum, in quo  de mortali matre nati in hanc mortalem uitam intrauerunt, sed quo immortalis Ecclesie utero moriendo  nati de morte inmortalem uitam adierunt. Sicut enim regum filii, non tamen omnes, de matre prodeuntes, hunc mundum intrantes ad terrenum regnum gignuntur, sic filii  de hoc mundo transeuntes, in eternam uitam migrantes, ad celeste regnum nascuntur. Qui enim boni milites hostes fortiter pugnando deuicerunt, et causa imperatoris summi augusteque Ecclesie sanguinem suum fuderunt, ideo uictoria potita iam coronati coheredes regni esse meruerunt.

Legitur quod  beatus Iob inter omnes Orientales magnus fuerit et uII filios tresque filias genuerit et filii sorores ad conuiuium conuocauerint. Hec quamuis ita sint gesta, tamen propter figuram sunt scripta. Sanctus namque Spiritus, cui preterita  non abeunt, futura non succedunt, sed omnia presentia semper assunt, qui fecit que futura sunt, per opera priorum in Scriptura contexuit futura facta apostolorum. Idem quidem Spiritus qui per prophetas sacram Scripturam composuit, per apostolos et eorum sequaces eandem exposuit; gesta enim precedentium umbra erant sequentium. Itaque Iob, quod dolens sonat, in figura Christus fuit, qui pro nobis in passione doluit. Hic extitit magnus inter omnes Orientales, quia magnificentior, ut puta Filius Dei inter omnes angelicas dignitates. Septem filios habuit, quia Christus XII apostolos coheredes sibi statuit. Septenarius namque diuiditur in ternarium  et quaternarium, et ter quatuor conficiunt duodenarium; et ideo apostoli, septenario numero expressi sunt, quia per uII dona Spiritus sancti IIIIor partes mundi ad fidem sancte Trinitatis perduxerunt. Qui  tres sorores ad conuiuium inuitauerunt, quia Asiam, Affricam et Europam per fidem, spem, caritatem ad celeste conuiuium conuocauerunt.

Ex quibus beatus Andreas extitit precipuus, cuius hodie natalicia colimus. Hic beati Petri erat germanus eique in apostolatum et in passione socius. Sicut enim Petrus cruce Christum glorificauit, sic Andreas in cruce moriens Deum magnificauit. De hoc multa stupenda feruntur, multa mira et gloriosa leguntur. Ex pluribus enim que fecit fertur quod Mattheum apostolum a paganis excecatum in carcere illuminauerit, multos mortuos suscitauerit. Demum in Achaiam pugnaturus progreditur, innumerabilis populus per eum celesti regno ascribitur. Tandem in Patras ciuitate ab Egea proconsule  comprehensus, carceri includitur; eductus, multis flagris afficitur; deinde in crucem leuari precipitur. Qui crucem a longe aspiciens eam cum gaudio salutauit, suspendium tamquam epulas optauit. In cruce uero suspensus funibus alligatur ut longo cruciatu moriatur. Qui cum biduo uiuens in crucem penderet, et populum astantem de beata uita doceret, Egeas, timore populi coactus, cum multis aduenit eum deponere, sed nullus  potuit eum manibus contingere; et ecce subito super pendentem immensa lux de celis resplenduit, in qua exultans a carnis dolore ereptus eternam lucem adiit; cuius corpus Maximilla, uxor Egee, sepeliuit;  de sepulchro uero manna et oleum fluit. Egeas uero a demonio arreptus interiit, populus omnis Christo Domino credidit. Sic emeritus Christi miles post uictoriam, angelica turba commitante, hodie laureatus in gloria triumphat, et in uite senatu cum  XII consortibus, orbis iudicibus, ipse gloriosus iudex tripudiat. Hunc, dilectissimi, rogemus ut eius meritum nobis obtineat quatenus Deus omnes peticiones nostras impleat, omni gaudio nos repleat. Quod



DE SANCTO NICOLAO.


 In memoria eterna erit iustus; ab auditione mala non timebit . Cuncta que fiunt in terra obliuionis obliuioni traduntur; et uniuersa que sub sole eueniunt, a memoria tanquam mortuus a corde elabuntur. In cuius enim nunc uersatur memorie regum et tyrannorum olim opulens gloria? Quis habet  nunc in recordatione magnificas urbes quas extruxerunt uel inclytos titulos nobilium triumphorum quos erexerunt? Ubi nunc sunt pompe uel diuicie quibus affluxerunt uel supplicia aut cruciatus quos sanctis inflixerunt? Omnia uelut umbra transierunt et ipsi ignem et uermem hereditauerunt. Qui autem Deum coluerunt, in memoria eterna erunt; opera eorum per omnes generationes uigent et nomina eorum in seculum seculi uiuent. Nam unus spiritus cum Deo est qui ei per dilectionem adheret, et ei per spiritum unitus cum eo in eternum permanet. Ex quibus est sanctus Nicolaus in memoria eterna, quia et hic hominibus est celebris in terra, et angelis in uita sempiterna. Ab auditione mala, scilicet, Discedite, maledicti, in ignem eternum   non timebit, sed de dulci uoce uenite, benedicti , in eternum gaudebunt .

Hic ortus ex nobili prosapia Grecorum, multis miraculis fulsit preclarus presul Mirreorum. Recens natus ponitur in Pelium abluendus, sed per unam horam stetit a nullo tentus, quia nimirum in gradu uirtutum erat stabiliendus. Mox bone indolis uir cepit repatriare per parsimoniam, unde primus parens exulabat per castrimargiam . Nam IIII et uI semel tantum in die de papillis bibebat; unde affluentia celestis  gratie largiter influebat. Transcursa autem infantili meta sitibundo pectore hausit de fluentis Scripture celestis uite secreta. Adultus quoque, utroque parente orbatus,  et ipse innormis patrimonii heres subrogatur. Porro in eadem ciuitate nobilis uir degebat qui de maximis diuiciis ad ultimam egestatem peruenerat. Hic statuit tres filias forma insignes fornicari ut per eas posset saltem uictum lucrari. Quas Nicolaus auro redemit et patri quidem inopiam, puellis autem infamiam benigne ademit, sibi uero celestes diuicias cemit. Interea Mirrensium Ecclesia pastoris morte uiduatur, sed grex deuotus a Deo postulat ut ei dignus pastor preficiatur. Bonus autem pastor citius consolatur ouile desolatum, cui sancto [sanctum?] insinuans Nicolaum a Deo presulem esse designatum. Qui postquam cleri et populi electione prudens et fidelis dispensator super familiam Domini constituitur, mox iubar uirtutum eius ubique diffunditur.  Dulcis etiam fama eius per orbem spargitur, per quam populus undique ad uidendum eum cateruatim atthrahitur. Nauis ergo populis onusta ad eum uelis ferebatur, que seua tempestate quassata nautis discrimen naufragium minabatur. Qui turbati Nicolaum inuocant et mox eis apparens, mare sedatis  procellis a furore tranquillat. At illi omnes grates ei referunt cui uenti et mare obediunt .

Hic sanctus demolitus est edem Diane, quod diabolus molitus est huiuscemodi arte uindicare. Nauis turbis plena ad eum pergens sulcat mare, et ecce diabolus uas cum oleo affert in specie Diane, flebiliter supplicans ut hunc liquorem ad concinnanda lumina sancto suo deferant, conquerens sibi multa obstare que se ad illum peruenire differant. Qui accepto oleo in altum remigant, et ecce uox desuper clamitat ut oleum a muliere datum abiiciant, datorem eius diabolum sciant. Ut autem oleum proiicitur, mox contra naturam unda flammis corripitur. Illis uero pre pauore uociferantibus, Nicolaus  apparuit et confestim fraus disparuit. Populus autem illi laudem concinit qui eum de ebullienti maris olla eripuit.

Quodam tempore fames preualida regionem inuaserat et populum Nicolai quammaxime pregrauauerat. Interea naues regie tritico onuste transmeant, a quibus uir Dei aliquot  modios tritici impetrauerat. Ex quibus omni populo habundanter distribuebat et naute ad litus peruenientes mensuram tritici quasi nichil dederint reperiebant: in hoc illum imitatus qui de paucis panibus multa milia hominum saturauit et de sublatis fragmentis plus quam de appositis superauit. Alio rursus tempore tres iuuenes iniuste accusati a proconsule ira uel  potius auaricia sunt ad necem damnati. Quod presul Dei audiens, quantocius superuenit eosque de inminenti exitio exemit. Alio tempore tres nobiles uiri ad Constantinum imperatorem rei ob inuidiam accusantur et ab imperatore damnantur. Qui in carcere positi ad Nicolaum clamant, et ipse mox in sompnis Constantinum minis et terroribus de interitu eorum placat. Imperator expergefactus optimates conuocat, uisionem indicat, iuuenes sine mora laxari imperat; at illi laudibus extulerunt clementiam liberatoris qui eruit eos de manu fortioris.

His et aliis multis gloriosis signis patratis Regi glorie in perhenni gloria associatur; sed marmor tumbe eius liquore olei resudare memoratur. Quo  dum quisque debilis perungitur, protinus depulsa egritudine salus refunditur. O mira uirtus Christi! Quantum distat ortus ab occidente, et quantum differt lux a tenebris, tantum sunt retributiones iustorum a reprobris discrete. Sicut enim de istius tumba dicitur oleum manare, ita fertur de sarcofago Iuliani apostate pix tetra et putida sudare. Quodam autem tempore antistes eiusdem sedis propter inuidiam urbe pellitur, et statim stillas acri [stilla sacri] liquoris restringitur; et dum ipse in propria cathedra recipitur, confestim stillicidium salubre gaudentibus redditur. Quidam autem prepotens uir accersito aurifice aureum uas fieri imperat quod sancto Nicolao pro uoto offerendum deputat. Quod ut artifex miro modo sculpsit ac uariis gemmis distinxit,  uir ille insigne opus miratus concupiuit et suis usibus retinendum censuit, aliudque uas ad instar prioris patrare uoluit quod pro illo sancto Nicolao deferendum disposuit. Aurifex uero summam diligentiam adhibuit, sed nullo modo secundum formam prioris insignire ualuit. Ut autem opus minime processit, uir idem aurum tulit, cum uxore et filio multisque aliis nauim intrauit, aurum pro uase sancto Nicolao  offere cogitauit. Maxima autem pelagi parte emensa sitit et de aureo uase sibi male retento bibere uoluit; quod filius eius accipiens cui soli hoc tangere licuit, mundans lauandum tenuit, sed de manu incauti iuuenis elabitur ipseque hoc apprehendere nisus, fluctibus maris immergitur. Quo casu omnes nimium contristati  portum attingunt, mesti basilicam sancti Nicolai intreunt; dominus munus allatum altari imponit, sed diuinitus repulsum longius resilit. Omnibus stupentibus ipse per ordinem retulit qualiter uas promissum sibi retinuerit, et ob hanc causam filium cum uase in mari amiserit, istud autem sanctus accipere rennuerit. Unde cum omnes laudes Deo et sancto Nicolao personarent, pater uero et mater pro reatu suo et filii amissione fletibus grauiter instarent, et uota uotis multiplicarent, ecce repente iuuenis cum uase incolomis aduolat qui cunctis mirantibus sanctum Nicolaum sibi in gurgite apparuisse, se in pelagus cadentem excepisse, ad litus illesum detulisse, ad  ecclesiam suam ei ducatum prebuisse narrat. Qui omnes obstupefacti iterum atque iterum laudant Deum in omnibus qui facit mirabilia solus . Pater itaque adolescentis uas cum preciosis muneribus sancto Nicolao obtulit ac letus in sua rediit cum propriis.

Quidam etiam locuples mercator prodige et improuide uixit; quem incuria ad ultimam egestatem perduxit. Hic petit a Iudeo pecuniam sibi dari mutuo. Cui Iudeus ait, si uadimonium ponat, pecuniam commodet quam petat. Ille negat se habere uadimonium nisi forte fideiiussorem uelit recipere Nicolaum. Iudeus inquit: »Audio Nicolaum esse fidelem; hunc recipio fideiiussorem.« Dedit itaque  Christiano homini aurum, retinens in uadimonio Nicolaum. Postquam autem ille habundantia pecuniarium excreuit, Iudeus datam pecuniam repetit. Quem ille inducias poscit et Iudeus nichilominus tribus uicibus prestolando concedit. Deinde repetenti pecuniam denegat, seque reddidisse iurat. Res ante iudices uentilatur, et ut aut in presentiarum pecuniam reddat, aut sacramento abneget lege promulgatur. Christianus itaque acceptum aurum baculo callide inclusum Iudeo portandum tradit, cum quo omnique populi frequentia ad ecclesiam Sancti Nicolai  iuraturus uadit. Quo perueniens super altare iurat quod in uadimonium posuerat se aurum reddidisse quod mutuo acceperat. Tunc uero Iudeus: »Confido, inquit, quod me  uindicabit Nicolaus.« Ille autem baculum a Iudeo recipit, domum letus cum suis repetit. Qui mox diuina ultione multatur quia de proximi lesione gloriabatur; in itinere quippe ingens sopor eum occupat ut se putat animam exhalare nisi parum dormiat. Itaque collocat se dormiturus in biuio, posito iuxta se baculo: Et ecce charrum onustum aduenit quod in neutram partem declinare nequit; cumque bubulci nec clamando nec pulsando stertentem excitare ualerent, super letifero somno pressum cum uehiculo transierunt animaque excussa fraudolentum contriuerunt. Qui ut aurum contracto baculo splendere uiderunt, res cunctis patuit pro qua culpa Dei iudicio occubuit. Concurrente undique populo aurum redditur Iudeo qui ecclesiam cum  populo intrat, laudes Deo et sancto Nicolao resonat. Deinde uoto se constringit si uita emulo suo reddatur, ipse mox baptismate abluatur. O clementia Iesu Christi! O merita sancti Nicolai! Illis laudes canentibus homo totis membris in mortem contritus ingreditur uiuus, reatum suum confitetur coram omnibus. Quo uiso Iudeus cum omni domo sua fidei nostre associatur, Christus Dominus eiusque fidelis famulus Nicolaus ab omnibus magnis uocibus collaudatur.

Item quidam thelonearius paganus sancti Nicolai habuit imaginulam, cum quadam die profecturus suam commendabat peccuniam. In nocte uero latrones adueniunt, cunctam uiri peccuniam auferunt.  Qui dum reuersus peccuniam sublatam inuenit, magnis ululatibus domum impleuit. Deinde accepto flagello imaginem cedit, pecuniam ab illa reposcit. Interea latronibus predam diuidentibus sanctus Nicolaus apparuit, minis et terroribus cuncta in nocte reportare cegit. Thelonearius itaque mane surgens et pecuniam suam cernens gaudio repletus, imaginem amplexans deosculatur. Cui sanctus Nicolaus apparuit, de salute anime admonuit. Qui mox cum omnibus suis baptizatur et facta ecclesia in honore sancti Nicolai laudibus Christo Domino famulatur.

Huius eximii corpus pontificis dum de Myrrea ad uarim  est translatum, multis gloriosis  miraculis est glorificatum. Denique infra unam septimanam ceci, surdi, muti, claudi, aridi, demoniaci et aliis languoribus fatigati ad centum et XI homines sunt redditi eius meritis sospitati. Quem Deus sic inter homines magnificauit et inter sanctos exaltauit, hunc, karissimi, laudibus  inuocemus, hunc precibus pulsemus, ne Deus cum impiis animam nostram perdat et cum uiris sanguinum uitam nostram, sed ut uocem laudis cum sanctis audiamus, et omnia mirabilia Domini enarrare ualeamus. Quem oculus.



DIE DOMINICA. SANCTA LUCIA.


Fallax est gratia principum et uana est pulchritudo mulierum . Sancta Lucia fallacem gratiam hominum spreuit et uanam pulchritudinem rerum contempsit, ideo ueram gratiam et eternam pulchritudinem Christum habere meruit; et quia  Deum timuit, ab angelis et sanctis laudabitur atque de fructu manuum suarum in portis uite ditabitur. Huius mater irremediabiliter patiebatur fluxum sanguinis et ideo cum filia perrexit ad sepulchrum sancte Agathe martyris. Lucie autem in precibus obdormienti apparuit sancta Agatha in ueste fulgenti, sororem appellauit, cur ab ea peteret, que ipsa mox prestare posset interrogauit, presertim cum dignum habitaculum Christo in sua uirginitate preparauerat. At illa euigilans matrem sanam repperit, a qua ne umquam ei uirum nominet petit, domumque reuersa omnem facultatem egenis erogare cepit. Unde a sponso suo comprehensa, Paschasio iudice presentatur, a quo in lupanar damnatur. Igitur a lenonibus tracta moueri non potuit;  a militibus impulsa, ut columna inmobilis perstitit. Funibus autem pedibus uel [pro et] manibus eius  inductis, et multis boum paribus adiunctis, trahitur, impellitur, sed pondere Spiritus sancti in ea manentis ut mons immobilis figitur. Deinde flammis circumdata non leditur; demum mucro gutturi eius immergitur; et quia iam ueram pacem aspexit,  pacem Ecclesie predixit Diocletiano persecutore de regno eiecto, Maximiano tyranno interfecto. Interea Paschasius ante oculos eius catenatus Romam ducitur, senatus sententia capite plectitur. Sponsa autem Christi balneo sanguinis abluta splendidis associatur uirginibus stola gloria induta.

Cum hac hodie resonat cantica Agni beata  uirgo Odilia. Hec, ceca nata, a patre exilio damnatur, sed ab episcopo Ratisponensi Erbardo baptizata illuminatur. Multis uirtutibus preclara uirginibus ipsa uirgo est prelata. Plurimis signis diuinitus decorata, glorioso fine castis hodie in astris aggregatur. Has, karissimi, ad auctorem castitatis mittite ut labe sordidum [sordium] exuti mereamini in eterna  leticia cum illis uiuere. Quam oculus non uidit .



Hec in die Dominica adice de sancto Thoma:


Quia nobis appropinquat Natalis Domini, imploremus hodie auxilium sancti Thome apostoli, ut sic Christum excipiamus in peccatricis cordis nostri habitacula, quatenus ipsi quandoque ab eo excipiamur in eterna tabernacula. Hic latus Domini resurgentis palpauit et eum nobis in uera fide resurrexisse testificauit. In India uerbum Dei disseminauit, signis et miraculis populum regno Dei assignauit. Qui a rege acceptam infinitam peccuniam ad construendum palacium distribuit turbis egentium. Unde a rege comprehensus carceri includitur,  sed interim frater regis uita exuitur; qui Deo disponente ad uitam rediit, fratri inestimabile palacium a Thoma constructum in celis retulit. Rex autem cum fratre omnique populo a Thoma baptizatur; ipse uero apostolus Christum predicans a pontifice idolorum lancea perforatur, sicque uite senatui laureatus copulatur. Hunc orbis iudicem, karissimi, deprecemur ut in aduentu eterni iudicis saluemur quatenus qui credimus que non uidimus, per eius merita in celesti palacio beati esse possimus, ubi oculus.



DOMINICA I POST PENTECOSTEN.


 Multi dicunt: Quis ostendit nobis bona?  Reuera, karissimi, multi uerba Dei audire cupiunt, sed heu! qui dicant pauci sunt; immo, quod grauius est, plerique qui [del. qui] dum uerbum uite proferre nolunt aut nesciunt, odiis eos persecuntur qui bona dicunt uel faciunt. Hii in tantum ueritatem Christi abhominantur quod etiam de eo loqui audire dedignantur; et quia eos uite uerbum cruciat, utique uerbum Dei Christus eos tantum a regno suo quantum tenebras a luce disgregat;  et cum a regno Dei excludantur, necesse est per omnia ut tartareo carceri cum diabolo auctore  inuidie ipsi inuidi includantur. Si nulla Scriptura esset nisi hodiernum euangelium, sufficeret fidelibus ad uite exemplum. Refert namque Dominus quod quidam homo magnis diuiciis affluxerit, cottidie sollemnes epulas duxerit, pauperi Lazaro insuper ulceroso micas de mensa cadentes denegauerit. Qui mortuus inferno mancipatur: Lazarus uero in sinu Abrahe collocatur. Diues ergo  dum se grauiter flammis cruciari, Lazarum uero cerneret gremio Abrahe letari, magno eiulatu Abraham postulat ut Lazarum mittat qui minimo digitto guttam aque instillet et linguam eius ardentem refrigeret. Sed quia hic mendico denegauit panis micam, ibi ipse mendicus non meruit aque guttam. Postquam uero de se desperauit pro salute fratrum rogauit. Quos Abraham scripta Moysi et prophetarum habere indicauit, quibus si non crederent, nec mortuis, si ad eos irent, credituros affirmauit . Hic homo rex fuisse insinuatur cum purpura uestitus memoratur, quia olim soli reges purpura utebantur; sed quia rex a regendo est dictus, et ipse seruus peccati uiciis erat subiectus, non rex sed homo appellatur, quia uociferati [uoracitati] tantum  et libidini ut animal irrationale famulabatur. Cuius nomen ideo non exprimitur quia in libro uiuentium cum iustis non scribitur. Lazarus autem pauper nominatur quia nomen eius in celo scriptum inueniebatur. Diues in inferno sepultus legitur, quia infernus sub terra esse fertur; et qui ibi mergitur, terra cooperitur, sicut corpus puluere cum in tumulo sepelitur. Sinus Abrahe erat locus a penis quietus in quo Christum expectabat sanctorum cetus. Ante Christi aduentum omnes descenderunt ad infernum; et si Abraham cum Lazaro apud inferos fuit, queritur quomodo diues eleuatis oculis eos a longe uiderit. Duo leguntur inferni, inferior et superior: inferior, in quo anime reproborum torquebantur; superior, in quo electi Christum prestolabantur.  De inferiori scribitur: Eruisti animam meam ex inferno inferiori ; de superiori autem: Educ de inferno animam meam ad confitendum nomini tuo . In inferiori autem nouem speciales pene esse feruntur, scilicet ignis inextinguibilis, frigoris horror incomparabilis, uermes immortales, fetor intollerabilis,  mallei percutientes, tenebre palpabiles, confusio peccatorum, uisio demonum, et auditio insultantium, ignea uincula singulorum membrorum. Superior autem infernus erat ultima pars terre, locus inferno uicinus, sed a penis disiunctus, in quo iusti positi potuerant a malis conspici qui erant in inferiori. Quidam dubitant utrum se anime in alia uita cognoscant; sed cum diues Abraham cognouerit  quem nunquam ante uiderat, constat quod mali bonos ibi agnoscant. Cum uero Abraham diuitem ibi cognouerit, quem ante nunquam uiderat, patet quod etiam boni malos ibi agnoscant. Rursum queritur utrum iustorum anime quicquam de uiuentibus intelligant, uel anime prauorum aliquid de uiuis sentiant; sed cum Abraham dicat: Recepisti bona in uita tua et Lazarus mala, constat quod boni homines actus uiuentium aspiciant, presertim cum se inuocantibus continuo subueniant. Cum uero diues pro fratribus male uiuentibus preces fundat, patet quod damnati quedam, non tamen omnia, de uiuis sciant. Ante iudicium autem reprobi electos in gaudio conspiciunt, ut magis doleant  quod hoc assequi neglexerant; aspiciunt electi et reprobos in supplicio, ut amplius gaudeant quod hoc gratia Dei adiuuante euaserant; post iudicium uero boni semper quidem malos uidebunt, mali autem nunquam bonos uidebunt. Notandum uero quod is lingue specialiter petit refrigerium quem in omnibus membris coquebat incendium. Per hoc datur intelligi quemlibet in eo membro amplius tormenta passurum in quo maiorem exercuit peccandi usum; et quia hic deditus edacitati iugiter inseruiebat loquacitati, iuste dicitur in lingua plus cruciari quam semper laxabat inania fari. Et quia [del. quia] notandum quod nulli legitur quicquam rapuisse, sed tantummodo propria non tribuisse. Et si is, fratres, tanto supplicio plectitur qui propria  minime largitur, quid de his est sentiendum qui semper parati sunt ad rapiendum? Dicit Scriptura de ociose commedentibus Sulci: clamabunt aduersus eos; de furibus autem et rapacibus, Terra conuertetur eis in picem et sulphur ardentem. Hic diues aliqua bona pro humana laude fecit et bonam mercedem horum per bona temporalia recepit; Lazarus uero aliqua mala gesserat que hic dolore corporis luerat. Pensate, queso, karissimi, quam districta sunt iudicia Dei.  Ecce guttam aque petit qui micas panis non dedit; et quia micas negauit guttam non impetrauit .

Unde uos, domini mei, quibus Deus concessit diuicias huius seculi, cauete ne uos diuitie ut seruos  possideant et a ueris diuiciis uacuos ad tartara pertrahant. Possidete uos diuitias egenis distribuendo et ueras diuicias per has fallaces acquirendo. Non est malum diuicias habere, sed ualde graue est eas in prauum usum contorquere. Dauid enim et Ezechias atque Iosias, ut puta reges, aliique eorum similes multas diuicias possederunt, sed per eas indeficientes sibi comparauerunt. Cyrus et Antyochus atque Cresus, aliique illorum consimiles, uiri diuiciarum erant quia eas ad superbiam et luxuriam conuerterant; et quia hic regnum celorum habuerunt, obeuntes nichil in manibus suis inuenerunt, sed cum illo diuite in eterna egestate dolebunt. De talibus dicitur: Facilius est camelum per foramen acus transire quam diuitem in regnum celorum  .

Narrat Dominus cuidam plurimas diuicias affluxisse, huncque destructis horreis maiora construxisse, atque illic omnibus bonis collectis anime sue dixisse ut epularetur, letaretur, quia multos annos uicturus esset et in his bonis letos dies ducturus. Eadem nocte infelix mortuus alienis diuicias suas reliquit, ipse sola peccata secum portans tartara subiuit. Quid huic profuerunt diuicie qui his neglexit eternas acquirere?

In IIIIor partes homines diuiduntur: quidam diuites, ut Abraham et Iob, saluantur; quidam uero diuites, ut Cheneres, Pharao, Nabuchodonosor, damnantur; quidam pauperes, ut Lazarus et monachi,  saluantur; quidam autem, ut Iudas aliique fraudolenti, miseriis traduntur eternis.

Diues etiam qui purpura et bisso induebatur est Iudaicus populus qui regno et sacerdotio legis gloriabatur. Per purpuram quippe regnum, per byssum designatur sacerdotium. Hic cottidie splendide epulabatur dum in exteriori cultu de ferculis legis et prophetarum saginabatur. Per pauperem uero gentilis populus prefiguratur qui ulceribus peccatorum sauciabatur. Hic micas de mensa cadentes non accipiebat, quia nec minimam sententiam de sacra Scriptura audiebat. Canes autem uenientes ulcera eius lingebant, quia apostoli, canes Dei, eum copiose legem Dei instruebant, ulcera peccatorum medicamine penitentie claudebant. Hic mortuus in  sinum Abrahe portatur, diues in inferno  tumulatur, quia multi fideles ab Oriente uenient et Occidente et cum Abraham et Ysaac et Iacob in regno celorum recumbent. Filii autem regni, scilicet perfidi Iudei, eiicientur in tenebras exteriores, quia non crediderunt Moysi nec prophetis nec Christo resurgenti a mortuis. Nunc quoque bella leguntur regum et uictorie eorum ut per hec instruamur peccata debellare et uictores existere uiciorum.

Legitur autem quod quidam uir duas uxores habuerit, quarum una fecunda, altera sterilis fuerit, et tandem sterilis Samuelem genuerit . Qui Heli sacerdocio, Saulem abdicauit a regno, Dauid ungens oleo sublimauit sceptro. Qui Dauid Golyam fortem funda et lapide strauit, proprio ense caput  amputauit; pluribus preliis desudauit, deuictis hostibus egregium Domino tabernaculum preparauit, cuius filius Salomon templum toto orbe famosum constituit, pacem omnibus gentibus.

uir qui sibi duas uxores copulauit est Deus, qui Synagogam et Ecclesiam sibi desponsauit; ex quibus Synagoga fecunda fuit quia Iudaicum populum ad carnales cerimonias genuit. Ecclesia autem, diu sterilis, fidelem filium, scilicet Christianum populum, ad speciales obseruantias generauit. Qui Heli a sacerdotio et Saul a regno repudiauerunt , quia Iudaicum populum incredulum a Christi sacerdotio et gentilem populum fideles persequentem a regno Dei alienat, Dauid autem uerum, scilicet desiderabilem  Christum, a Patre oleo leticie pre omnibus consortibus unctum regem omnium adorat. Hic fortem Golyam funda deiecit dum fortem diabolum sua humanitate confregit. Funda quippe erat circumdata Christi humanitas, passionibus circumrotata. Lapis qui frontem Golie penetrauit erat diuinitas que maxillam Leuiathan perforauit. Porro mucrone caput eius desecuit dum per reges et philosophos, utique arma eius, ad fidem conuersos diaboli uires eneruans idolatriam depulit. Hic Dauid multa bella constituit dum milites suos apostolos et martyres debellare Iudeos, paganos, hereticos instituit. Prostratis hostibus fecit Deo tabernaculum. In huius regis milicia, karissimi, contra uicia armis uirtutum pugnemus ut uite premio laureati in superno  regno triumphemus. Milicia est enim uita hominis super terram , et sicut mercennarii dies eius. Miles militat pro beneficio, mercennarius laborat pro annuo premio: ita nos, dilectissimi, militemus pro eterni regis beneficio, desudemus pro perhennis  uite premio. Dauid gessit tipum Christi hic cum hominibus conuersantis et pro sponso [sponsa] sua Ecclesia contra hostes dimicantis. Salomon expressit eius figuram iam in gloria Patris regnantis et in pace perpetua cum sanctis triumphantis. Deuictis itaque ut Dauid hostibus, sicut Salomon templum edificauit, quando ultimo iudicio damnatis Ecclesie hostibus, super nam Hierusalem ex angelis et hominibus ut ciuitatem edificans congregabit.

 Est auis perdix nuncupata que fouet oua ab alia aue furata; postquam pulli exeunt, audita uoce matris ad eam redeunt. Deus Pater duos primos homines quasi duo oua in nido paradysi posuit; quos perdix diabolus, perditor animarum, furatos fouit dum seductos a Deo omnem maliciam docuit. Qui de testa exeuntes ad matrem reuersi sunt quando tunicam peccati excientes [exuentes], ad matrem, scilicet Dei sapientiam Christum, redierunt.

Sanctorum facta uel dicta sunt nobis, karissimi, ad exemplum prescripta. Gesta sancti Paulini instruunt nos reditum ad patriam paradysi. Hic uenerandus presul dum gregem sibi commissum peruigili cura pasceret, contigit ut paganorum exercitus  regionem inuaderet, populum captiuum duceret. Et dum uir Dei cuncta pro redimendis captiuis tribuisset que in episcopio suo inuenire potuisset, quedam uidua ab eo precium poscit quo filius eius redimi possit. Qui aliud non habens, se ipsum pro eo tradidit in seruitium et uidua recepit filium suum. Porro dominus suus, gener uidelicet regis, constituit eum hortulanum, frequenter habens cum eo colloquium, cognoscens eum sapientem uirum. Cui Paulinus predixit regem citius moriturum, eum pro socero regnaturum. In nocte autem uidit rex in somnis se a Paulino et aliis iudicari et uita ac regno priuari. In crastino genero uisionem indicat, Paulinum conuocat quisnam in terra sua fuerit interrogat.  Quem postquam episcopum didicit, quicquid uellet pro iniuria sibi illata petere dari proposuit. Paulinus uero omnes de suo episcopatu captiuos laxari postulauit, quod mox impetrauit. Nam protinus missa regali preceptione cuncti captiui adducuntur ex omni regione. Paulinus uero cum omni populo suo naues omnibus bonis onustas ingreditur, cum mago honore et gaudio in patriam reuehitur, imitatus boni pastoris exemplum qui se ipsum pro capto tradidit in seruicium et captiuum populum secum reuexit ad patrie superne palacium. Hunc, karissimi, debetis  imitari, hunc omnesque Dei electos deprecari ut cum peribit impiorum iter uos Dominus agnoscant  in uia iustorum, ubi oculus non uidit .



DOMINICA II.


 Beati qui ad cenam nuptiarum Agni uocati sunt . Refert Euangelium, karissimi, quod quidam magnam cenam fecerit multosque uocauerit. Paratis omnibus misit seruos suos inuitatos uocare et ceperunt se omnes excusare. Et alius dixit se uillam emisse, alius quinque iuga boum comparauisse, alius uxorem duxisse et ideo uenire non posse. His auditis iussit dominus seruum in plateas et uicos exire, pauperes, debiles, cecos, claudos introducere; et cum adhuc locus uacaret, precepit seruo ut de uiis et sepibus compulsi intrarent, iurans quod nemo de uocatis cenam suam gustaret . Homo qui magnam cenam instruens multos uocauit est Deus qui pro nobis homo factus, qui omnes gentes ad epulas eterni conuiuii inuitauit. Hic misit seruum suum ad  conuiuium uocare quando Moysen misit per legem populum ad uitam inuitare; sed omnes se a cena excusant quia profecto Iudei conuiuium Dei adire recusant. Primus namque dixit se emisse uillam et se exiturum uidere illam. Iudaicus populus quasi uillam emit dum terram repromissionis per carnales obseruantias obtinuit. Exiit illam uidere dum de Aegypto exiit eam possidere. His [hic] quoque iuga boum emit dum bis quinque precepta gemina dilectione iugata percepit, quibus se agrum Domini uelut bubus colere debuit; sed iuit illa probare, dum ea studuit pro terrenis tantum obseruare. Hic etiam uxorem duxit quia legem carnali intellectu coniunxit et ideo se a conuiuio Dei subtraxit. Per illum quoque qui uillam emit intellegitur ordo principum Iudeorum qui terram  populo diuisit et qui postmodum munitiones obtinuit. Per illum quoque qui u iuga boum emit, subiectus populus designatur qui iugo legis ad subiectionem stringebatur. Per illum uero qui uxorem duxit leuiticus ordo declaratur cui lex specialiter ut uxor copulatur. Hii singuli quia terrenis negociis insudant, se a conuiuio Dei excusant. Unde paterfamilias seruo imperat ut in plateas et uicos ciuitatis exeat, pauperes ac debiles introducat. Seruus qui nunc mittitur ordo prophetarum accipitur. Ciuitas autem Hierusalem notatur in qua archa testamenti uenerabatur et in qua templum erat in quo ab omnibus immolabatur. Huius platee israhelite  erant qui se in latitudinem XII tribuum  diffuderant. uici autem Iudei extiterant, qui se in angustia duarum tribuum constrinxerant. De plateis itaque et uicis prophete introduxerunt dum Israhelitas et Iudeos de errore scriptis et dictis correxerunt. Hii pauperes erant quia uirtutibus carebant; debiles extiterant quia uiciis languebant; ceci erant quia sensum legis non uidebant; claudi fuerant quia cultum Dei relinquentes post idola declinauerant. His introductis adhuc locus uacat, et dominus seruo iubet ut in uias et sepes exeat et intrare compellat. Seruus qui de uiis et sepibus intrare compellitur [compellit] est ordo apostolorum qui de sectis et ritihus gentilibus multos [in domum Dei collegit. uie  namque sunt diuerse secte philosophorum, sepes diuerse ritus paganorum. De his compulsi intrauerunt dum gentes per signa et prodigia apostolorum idolatriam respuentes Deum uerum crediderunt. Paulus etenim proconsul compulsus intrauit dum Paulus apostolus coram eo magum excecauit. Constantinus compulsus intrauit dum Siluester eum a lepra in baptismate curauit. Gentes igitur introducte cum Domino cenabunt, Iudei uero nolentes intrare de cena Domini non gustabunt.

Et uos, dilectissimi, ad cenam Dei estis uocati, uidete ne quolibet negotio impliciti, ne cuiuslibet amicitia impediti ab ea sitis excusati. Nos etenim summi Patrisfamilias serui sumus ab eo missi; uos ad epulas eterne sacietatis inuitamus. Igitur ad nuptias  Agni festinate omnes ingredi antequam ianua claudatur, et tunc intrantibus et intrare desiderantibus numquam aperiatur. Dicit Dominus: Si oculus tuus dexter scandalizet te erue eum et proice abste; et si pes tuus scandalizet te abscide eum et proice abs te. Melius est tibi luscum uel debilem uel claudum ad uitam ingredi quam duos oculos uel duas manus aut duos pedes habentem in gehennam mitti, ubi ignis non extinguitur et uermes eorum non moritur . Notandum autem quod tria a Saluatore ponuntur: scilicet oculus, manus, pes, per que infelices a conuiuio Dei retrahuntur, quia aut prelati aut cognati aut subiecti a cena Domini nos retardant, quos ista membra designant. Oculus qui nos ducit est sacerdos qui nos de tenebris mundi ad lucem uite dirigit.  Qui ideo dexter oculus appellatur, quia nos de sinistris ad dextros ducere conatur. Hic si nos heretica doctrina de uia Dei abducere et in  errorem nitatur ducere, aut prauo exemplo a cena Dei retrahere, ab iniuncto officio ut inutile membrum est eiciendus et ab amicitia nostra penitus proiciendus. Manus dextra, per quam operamur, est pater uel mater aut uxor uel quilibet amicissimus per quos in omnibus iuuamur. Hii si nos aliquo modo a conuiuio reuocant, zelus Dei eos a nobis abscidat et procul a sedulitate abiciat. Pes, per quem portamur, est quilibet subiectus per quem in necessariis uite sustentamur. Hic si quolibet modo nos a cena Dei impedit, est nobis euellendus, et a familiaritate  nostra procul excludendus. Multo enim melius est a nobis his saluari quam cum his perpetuo igni deputari. Nam qui talium amicus est, inimicus Dei constituitur ; et qui his hominibus placet, confusus a Deo spernitur. Qui uillam emit est is qui terrenis tantum lucris inseruit et ideo a cena Dei recedit. Qui autem quinque iuga boum emit et ea probare abiit, est is qui u sensus corporis per binarium iugatos ad alienos actus scrutandos conuertit et a conuiuio Dei diuertit. Unde legitur quod Dina filia Iacob uidere mulieres regionis illius egreditur et a Sichem principe regionis opprimitur . Penset, queso, uestra fraternitas quam graue uicium sit  curiositas. Ecce summi patriarche filia dum curiositatem sectatur a pagano homine constupratur, ciuitas cum omni populo ferro et flamma exterminatur. Dina quippe egressa uiolatur dum quelibet anima alienos actus curiose perscrutans diabolo copulatur. Ciuitas cum populo incendio uastabitur, quia corpus curiosi cum malis actibus eterno igni cruciabitur. Qui uero duxit uxorem est is qui tantum luxurie studet explere ardorem; et quia uestimenta nuptialia coinquinat, cene Domini minime appropinquat. Et quia hi a conuiuio Dei excusantur, de plateis et uicis pauperes et debiles uocantur. Platee sunt late uie publice atque per potentiam crimina perpetrantium; uici angusta itinera occulte flagiciis insudantium. Pauperes sunt qui se bonis operibus  uacuos agnoscunt; debiles sunt qui se in preceptis Dominicis languisse conspiciunt; ceci sunt qui oculos cordis a luce ueritatis clauserunt; claudi sunt qui in uiis Domini non ambulauerunt. Sed hii omnes uocati ad conuiuium Dei ueniunt dum doctrina iustorum correcti per penitentiam epulas eterne dulcedinis adeunt. Porro plurimi de uiis et sepibus intrare compelluntur  dum de diuersis erroribus, ipsa mundi difficultate cogente, ad pietatem conuertuntur. Hii omnes in conspectu Dei epulentur et in letitia delectentur  quia magis gaudium est angelis Dei super uno peccatore penitentiam agente quam super nonaginta nouem iustis qui non indigent penitentia . Ad has epulas, karissimi, sponte uoluntaria omnes totis nisibus curramus  ubi nunquam esuriamus et siciamus, sed cum angelis in eternum gaudeamus, et ut sine offendiculo illuc properemus, callem preuii Alexii consideremus.


De sancto Alexio.

Hic nobilissimis natalibus procreatus, generose ac speciose sponse est copulatus. Quam prima nocte in lecto relinquens peregre abiit, peccuniam secum allatam egenis distribuit, multos annos inter pauperes ipse deguit, inter quos a seruis patris eum ubique requirentibus inuenitur, sed minime agnoscitur. A quibus elemosinam accepit, Deo gratias egit; sed quia Deus lumen in tenebris latere non potuit, eum per uerba cuiusdam imaginis hominibus innotuit. Qui humanam gloriam declinans fugam nauigio iniit; sed nauis uento impulsa Romanum  portum subiit. At ille domum patris ingressus a nullo est agnitus. In qua iterum plurimos annos pauper latuit, multa bonitate conspicuus claruit. Nam parentes suos potentia et diuitiis pollere, subiectos eorum uario ornatu florere, sed heredem summa egestate squalentem a propriis seruis subsannari, multis iniuriis dehonestari, alacriter pertulit,  patris dolorem, matris merorem, dulcis sponse suspiria, lugentis familie pro se lamenta flebiliter et pacienter sustinuit, acceptas elemosinas pauperibus erogauit, post diuturna ieiunia tenui uictu corpus recreauit, talique modo XXXIIII annis certauit. Postquam uero pio Domino placuit hanc ei patientiam per centuplum recompensare, et eum de miseria ad epulas gaudii subleuare, cunctis declarauit eius meritum ut accenderet ad celestia mentes fidelium. Clero namque missas celebrante uox celitus missa intonat, uirum requiri imperat per cuius suffragia Romanum imperium uigeat. Ille uero ut intimus dolor sibi diem ultimum imminere predixit, cuncta gesta sua in karta sua scripsit, quam manu claudens de carcere corporis educitur et angelico  melo personante, conuiuio Dei letabundus inducitur . Papa autem cum Augusto omnique populo ad domum Eufemiani, scilicet patris sui, inuenit [conuenit], uultum defuncti uelut angeli splendentem inuenit. Pater eius kartam tollere uoluit, sed non potuit. Omnes obstupescunt, laudes Deo precesque fundunt. Apostolicus accedens kartam accepit, legendam tradit. Eufemianus autem textum karte audiens, nimio dolore contremuit, cum magno eiulatu super corpus filii procubuit. Mater uero scissa ueste eiulans accurrit, flebili uoce flumen lacrimarum fundit. Porro nobilis sponsa multa laude digna, rupto speculo, miserabiliter sponsum suum lamentatur, se turturem imitaturam protestatur, que cum comparem amiserit non ultra alium  eligit. Interea corpus signis glorificatur cuius spiritus inter angelos iocundabatur. Nam ceci illuminabantur, demones ab obsessis corporibus fugabantur. Ruunt itaque populi cupientes tangere corpus mortuum. Quotquot autem tangebant, ab omni languore salui fiebant. Cuncti itaque manus et uoces tulere ad sidera glorificantes Deum qui facit mirabilia. uix tandem corpus cum multo labore pre multitudine ad ecclesiam est perlatum, quod uII diebus ymnis et laudibus mansit inhumatum. Nam undique caterue populorum confluebant, sanctum corpus contingere cupiebant de quo miram fraglantiam  suauissimi odoris hauriebant, ac depulsa aduersa ualitudine omnes de percepta sanitate gaudebant. Demum cum magnifico honore carnis materia  terre mandatur, anima in celis exultans omnibus se inuocantibus opitulatur. Hunc, karissimi, cum omnibus sanctis petamus, ut conuiue esse Dei ualeamus, atque cum ira eius in breui super eos exarserit quos in furore suo conturbabit, nos Domini salus excipiat et super populum suum benedictio eius ueniat. Quam oculus non uidit .



Sermonem »uenite, filii,« quamuis Dominico, loquere; et si de sanctis occurrat, adice Dominica uII:


 Preceptor, per totam noctem laborantes nichil cepimus; in uerbo autem tuo laxabo rete . Sanctus Petrus tota nocte in piscatione laborans nichil cepit; in uerbo autem Domini rete laxans, multitudinem  piscium conclusit. Ita nos cum uiciis et peccatis contenebratis predicamus, quasi in nocte frustra laboramus. Et ideo nichil capimus, sed uerba incassum fundimus, quia nimirum sermo Dei in  hoc [non] capit qui tantum terrena sapit. In hoc uerbo autem Domini rete laxans [laxamus] dum populo iusticiam esurienti uerbum uite administramus. Tunc multitudinem piscium concludimus, quia plurimos rete sermonis captos de gurgite peccatorum ad litus penitentie perducimus. Inde dicit Scriptura: Loquere uerbum auri audienti; inaniter enim perstrepit uox loquentis ubi auersa est mens audientis. Narrat Euangelium turbam multam Dominum triduum sustinuisse, eisque uictum defuisse, et quosdam ex eis longe uenisse. Unde Dominus misertus dicit si eos ieiunos dimitteret in uia deficerent. Septem ergo panes cum paucis pisciculis inter eos diuisit et plene saturatos dimisit. Erant IIIIor milia qui manducauerant et discipuli uII sportas  de fragmentis tulerunt . Turba que Dominum triduo sustinent  est populus fidelium qui signaculum fidei in tribus personis retinet. Hic uictum non habet dum uerbo Dei caret. Sicut enim corpus pane pascitur, ita anima uerbo Dei reficitur. Qui de longe uenerunt sunt hii qui post multa flagicia ad Dominum redibunt; nam de prope ueniunt qui a puericia in sanctitate uiuunt. De longe uenientes ne in uia deficiant reficiuntur, quia penitentes ne desperent sacre Scripture consolatione pascuntur. Turba super terram discumbit, quia populus fidelium se puluerem attendit; quem Dominus uII panibus reficit dum ei uII dona Spiritus sancti distribuit. Uno pane eum saciat dum ad diuina sapienda cor eius spiritu patientie illuminat.  Altero pane eum saciat dum ei mysteria Scripture spiritu intellectus aperit. Tercio pane cum reficit dum utile eligere, nociuum respuere spiritu consilii tribuit. Quarto pane eum saturat dum eam in bonis spiritu fortitudinis roborat. Quinto pane eum recreat dum eum spiritu sapientie illustrat. Sexto pane eum refocilat dum eum sectandam iusticiam spiritu pietatis informat. Septimo pane cor eius confirmat dum eum a malo spiritu timoris auocat. Pauci pisciculi adduntur dum ei exempla fidelium proponuntur. Quatuor milia saturantur quia IIIIor mundi partes per IIIor  Euangelia ad uII dona Spiritus sancti uocantur. Septem sporte de fragmentis superant, quia uII libri agiographie de uII  donis Spiritus sancti redundant, de quibus adhuc doctores refectione quasi de sportis fidelibus ministrant. Pisce quoque turba pascitur dum Christi corpore uescitur. Ipse namque piscis dicitur sicut in Euangelio legitur, dum homines ab illo exigerent censum, cui  angeli deuotum impendunt obsequium, iussum Petrum hamum in mari mittere at de ore piscis qui primus ascenderet, aureum didragma tollere pro se et pro semetipso censum soluere. Piscis hic erat Christus qui in undis huius seculi latuit. Qui dragma in ore habuit, quia geminam legem diuinis factis splendentem protulit. Hic hamo diuini consilii est captus, in igne passionis nobis ad esum assus. Didragma pro Christo et Petro census datur dum uterque lex et gemina dilectio  ad Christi et Ecclesie honorem a fidelibus completur. Populus Dei uII panibus reficitur et X preceptis instruitur; populus autem Pharaonis uII capitibus draconis captiuatur et X plagis deuastatur . Prima plaga conuertitur in sanguinem aqua: aqua in sanguinem commutatur dum baptisma uel sacra Scriptura illis in peccatum reputatur, qui baptisma per immundicie opera coinquinat ac sacram Scripturam ad suos errores corroborandos deprauat. Secunda plaga operuit terram rana: ranarum loquacitas est petarum garrulitas per quorum fabulas miseri decipiuntur dum eas in desideriis suis secuntur. Tercia plaga scynifes ignitis stimulis terebrabant corpora: hoc sunt heretici qui nociuis argumentis simplices circumueniunt,  mentes eorum perfidia terebrantes ad ignis eterni stimulos deducunt. Quarta plaga uenit muscarum molestia, et sunt importuni in seculari eloquentia, qui carnes alterutrum per auariciam lacerant, et inportune caliidis uerbis alios impetunt ut bona earum auferant. Quinta plaga est pestilentia perimens animalia: est autem feda libido irrationabiliter uiuentes interimens aut in turpitudine putrefactos demonibus ut canibus lacerandos exponens. Sexta plaga producuntur uesice feruentes et ulcera: ulcera sunt dolositates maliciosorum; uesice, inflationes superborum; hii malos excruciant et moribus fedantes quasi peste deturpant. Septima plaga sunt grando, ignis et tonitrua: tonitrua sunt terrores principum; grando et ignis, seuicia  predonum; hii impios exterminant dum eos cum rebus uiolenter dissipant. Octaua plaga est brucus et locusta: bruchi sunt uoraces; locuste, discordes, uoluptatibus salientes; hii flores arborum et segetum deuorando corrodunt, quia tales bona desideria per praua exempla et mala colloquia corrumpunt. Nona plaga erat chaos tenebrarum palpabile et murmur quoddam formidabile: sunt autem infideles  qui futura non credunt, et a luce retrabunt, et se tenebris eterne mortis inserunt, ubi terribile est murmur, scilicet fletus et stridor dentium. Decima plaga sunt primogenita extincta: primogenita Aegypti sunt principes mundi secularesque dignitates que a demonibus bellis  et uariis modis exterminantur ut potentes potenter tormenta paciuntur.

Karissimi nitamur bonis actibus ab his decem plagis liberari et uII panibus saturari, a uII draconis capitibus erui, X preceptis legalibus instrui. Imitemur illos qui nos precesserunt et per multas tribulationes gaudia uite intrauerunt.


De sancta Eufrosina.

Sequamur teneras puellas ad uitam nos preuias. Dirigamus gressum per uestigia Eufrosine, que ducunt nos ad atria uite. Huius parentes illustrissimi Alexandrinorum multis elemosinis et precibus rogant a Deo heredem ingentis substantie ipsorum. Quibus dedit filiam quam septennem baptizantes uocauerunt Eufrosinam. Cuius mater de hac uita  migrauit, sed eam pater duodennem iam eminenti uiro desponsauit. Cum autem ad nuptias deberet tradi, a patre in quoddam monasterium introducitur ut ab abbate benedicatur; quam ille benedicens ad castitatem hortatur. Illa autem considerans conuersationem monachorum, beatificat eos qui hic essent imitatores angelorum, post futuri consortes eorum. Domum ueniens, deposita ueste muliebri, uirilem induit, ad monasterium uenit dicens se eunuchum nomine Smaragdum et poscit se fieri monachum. Que inter uiros suscepta plurimis annis uixit in omni sanctimonia. Pater uero demum rediens filiamque non inueniens, cum seruis et amicis per omnia monasteria, per omnia loca totius Alexandrie, totius Aegypti eam quesiuit et non inuentam  absque consolatione luxit. Post hec ad idem monasterium ueniens multam peccuniam fratribus largitur ut Deum postulent, sibi aliquid de filia reuelari precatur. Qui uigiliis ieiunia continuant, septimanam orantes nichil impetrant; et cum essent trecenti quinquaginta oratio Eufrosine omnium superauit oramina, que die noctuque deprecabatur ne in hac uita manifestaretur. Abbas autem consolatus Pafnutium, iussit eum duci ad Smaragdum, nam ipse in cella solitaria deguit et tota conuersatio eius in celis fuit. uidens autem patrem, et timens agnosci, in lacrimas soluitur, sed minime agnoscitur. Imperialis quippe uultus eius pre multis uigiliis emarcuit ac ingens decor  eius pre fletibus ac ieiuniis elanguit. A qua consolatus discessit,  multas elemosinas eius hortatu gessit. Smaragdus itaque in sancta conuersatione XXX et nouem annos impletis, finem uite sue sibi adesse sentiens, patrem suum, qui tunc aderat, uocauit, ne ulterius de filia sua sollicitus sit rogauit, se filiam suam indicat, et ut hoc nullus sciat postulat, monasterio res suas conferat, pro se preces suas fundat. His dictis oculos in morte sopitat, claudit, et lucem inaccessibilem per angelos ducta abiit, pater uero semiuiuus in terram corruit. Qui ad se reuersus cum magno eiulatu super corpus cecidit, uocibus et fletibus dolori satisfecit. Quo audito omnes fratres occurrunt, mira cernentes in laudes Dei prorumpunt; qui dum sanctum corpus osculantur, frater quidam, qui unum oculum tantum habuit, altero  recepto letabatur. Iterum atque iterum congeminat eius magnalia qui etiam in sexu fragili tanta operabatur mirabilia. Corpus igitur in monumento patrum tumulatur, cuius anima ut aurum in igne probatum, sic in camino tribulationis examinata inter candidulas uirgines gratulatur. Pater uero se ipsum cum omni substantia sua in monasterio contulit, monachus factus in sancta conuersatione finiens uitam filiam suam in gloria uisurus celestia adiit. Huius, karissimi, uirginis meritum omniumque sanctorum imploremus suffragia; ne nos Deus simul tradat cum peccatoribus et non nos perdat cum iniquitatem operantibus sed nos cum hereditate benedicat et usque in eternum extollat. Ubi oculus non uidit.



DOMINICA X.


 uie Syon lugent eo quod non sint qui ueniant ad solemnitatem . Syon, quod sonat specula, est Ecclesia, que regem glorie in decore suo est speculatura. Huius uie sanctorum uite et doctrine accipiuntur, per quos fideles ad menia celestis urbis perducuntur. Hee uie lugent paucos uenire ad sollemnitatem, quia iusti grauiter deflent raros frequentare Dominici sacramenti celebritatem. Nam qui se hic alienat ab Ecclesie festiuitate, utique in futuro excluduntur  ab angelorum sollemnitate. Unde legitur hodie quod Dominus uidens ciuitatem Hierusalem, fleuit eamque ab hostibus obsidendam, circumfodiendam, cum omnibus filiis suis destruendam predixit. Ciuitas hec, super quam Deus flet, est quelibet anima que non plangit sua crimina;  quam  inimici circumdabunt dum imminente morte caterue demonum eam uallabunt. In circuitu uallum fodiunt dum transacta mala ante oculos eius ducentes eam in foueam desperationis ducunt. Undique coangustabunt dum horribili uultu et gestu eam exire ad penas compellunt. Ad terram eam prosternunt dum corpus morte interimunt. Filios eius trucidant dum eam ad tartara perducentes pro malis operibus in supplicio cruciant. Lapidem super lapidem non relinquent ,  quia nullam duri cordis cogitationem impunitam dimittent. Et hoc totum ideo contingit quia tempus uisitationis sue non agnoscit . Anima uisitatur quando cum hominibus a Deo flagellatur; sed ipsa uisitationem non agnoscit quia disciplinam recipere rennuit. Dominus autem de templo suo uendentes et ementes eicit, quia culpas homines diabolo uendentes et penas ementes flagello penitentie a conuersis expellit. Hoc prefigurauit Hierosolimorum subuersio que contigit hoc modo.

Hierusalem uisitatio erat Christi Incarnatio. Hanc quippe Oriens ex alto uisitauit dum in medio eius regnum celorum predicauit, signis et miraculis illustrauit; sed ipsa tempus sue uisitationis non cognouit  dum hunc a lege et prophetis promissum Deum credere noluit. Insuper dum terrenam gloriam perdere timuit, Regem glorie crucifixit et ideo celestem gloriam amisit. Ipse autem alas crucis expandit atque eas [eam] sub umbra alarum misericordie sue congregare uoluit, quemadmodum gallina pullos suos sub alis a miluo protegit. At illi calce Dominum proiecerunt, uocantem audire noluerunt, manus post eos extendenti dorsa in faciem dederunt. Deus autem patiens et multum misericors  qui uineam de Aegypto transplantauit  et eam agricolis locauit, cuius prophetas ipsi ad se missos contumelia affectos, insuper et unicum filium suum de uinea eiectum occiderunt, dedit eis XL duos annos in penitentiam quo possent reatus sui consequi indulgentiam. Ipsi autem tempore gratie abusi sunt in superbiam et irritauerunt Deum iugiter augentes culpam; ideo ira Dei ascendit super eos et disperdidit eos. Postquam enim prophetas sapientes et scribas ad eos missos a se repulerunt, insuper quosdam flagellauerunt, quosdam lapidauerunt, quosdam diuersis penis interfecerunt, alios de finibus suis propulerunt, Deus ultionum, Dominus sanguinem eorum requirere est recordatus, uenitque super  eos sanguis Christi omnium  iustorum quem a sanguine Abel effuderunt usque apostolos Christi occiderunt . Et quia Patrem et Filium offenderunt pater uespasianus et filius Titus hoc uindicauerunt, ac uineam summi Patrisfamilias, quam in uineam Sodomorum conuerterant, de qua uinum Gomorrhe biberant, exterminauit aper de silua et singularis ferus depastus est eam . Silua erat gentilitas de qua aper uespasianus exercitum ducitauit  et uineam, scilicet Iudeam, ferro et igne examinauit. Singularis ferus erat Titus, qui longa obsidione Hierosolymam est depastus; sed antequam ciuitas euerteretur, toto illo anno stella instar gladii super eam pendere uidebatur. uitula enim sacrificiis admota agnum est enixa; et continuis XL noctibus  ignee acies in ere cernuntur; templi ianue media nocte ultro aperiuntur, maxima luce intus coruscante. uoces huiusmodi audiuntur: »Transeamus de sedibus istis:« Igitur transactis post passionem Domini XL duobus annis uespasianus et Titus duces Romanorum, cum magno exercitu Iudeam intrans , uniuersam regionem incendio deuastauit . Populus autem ex cunctis urbibus ob paschalem festiuitatem in Hierosolymam confluxerat; quem exercitus in paschali tempore obsederat, sicut ipse Dominum in paschali die crucifixerat. Itaque, secundum uerba Domini, uallo circumdatus, machinis undique destructis, fortiter ab hostibus impugnatur, sed et summa ui a ciuibus defensatur; sed quia in Domino Deo scutum protectionis non habuerunt,  in manu hostili corruerunt. Quosdam namque fames, quosdam consumpsit tabes; quidam ab ipsis ciuibus crudeliter trucidati, quidam fetore mortuorum sunt prefocati. Nam pessimi quique ut canes ciuitatem circuibant, escam de manu mulierum, de ore etiam infantum rapiebant. Ciues in platea iacentes, extremum spiritum pre fame trahentes impio ferro cruciabant, uolentesque mori non ex toto extinguebant, sed miseros uulneribus torquebant. Postquam uero asinos uel equos ceteraque animalia ad esum illicita in cibos consumpserunt, ipse matres filios suos ad edendum mactauerunt. Unde magno clamore in ciuitate exorta, milites propugnacula  relinquunt; sed hostes undique muros irrumpunt, ciuitatem uiolenter inuadunt, uniuersa uoraci  flamme tradunt, cunctum populum diuersis suppliciis extingunt, cunctas turres et ipsum templum murumque in circuitu a fundamentis destruunt. Omnibus autem subuersis, fertur quod in loco in quo ciuitas pridie fuerat aratrum duxerunt, salem pro semine sparserunt. In hac itaque obsidione legitur quo undecies centena milia fame perierint totidemque gladio perempti sint, eiusdem numeri in captiuitatem distracti, trecenti in ultionem Dominice necis crucifixi sunt. Traditur etiam quod XXX pro denario uenditi sunt, sicut ipsi Dominum pro XXX denariis tradiderunt. Sic, karissimi, reddidit Dominus septuplum in sinu eorum qui  effuderunt sanguinem sanctorum . Sic relicta est domus deserta  quam ipsi speluncam latronum fecerunt ; sicque Romani et locum et gentem illorum tulerunt .

En, dilectissimi, audistis captiuitatem Iudeorum; cauendum est nobis a captiuitate demoniorum. Illa enim scripta est ad correctionem nostri, ne nos incautos circumcludant castra hostis maligni. Etenim ut nos essemus captiuitate liberi, summi Regis Filius datus est obses pro redemptione nostri. Atque ut hoc tenaciter nostre memorie imprimatur, panis Christi in modum denarii formatur: quia profecto ille pro XXX denariis traditus est in manu impiorum qui uerus denarius dabitur in uinea usque ad uesperam laborantibus premium omnium iustorum.

 Hec captiuitas precessit in figura, sicut nobis refert sacra Scriptura. Cum Helyas igneo curru in celum transferretur et Heliseus, pallio Helie Iordane diuiso ad Hiericho reuerteretur; eo inde ad Bethel ascendente pueri ei illuserunt: Ascende, calue, ascende, calue , clamauerunt; quibus dum ille malediceret, duo ursi de silua egressi sunt qui XL duos pueros lacerauerunt . Heliseus erat in figura Christus. Hinc ad Bethel ascendit, dum de Ierusalem ad crucem tetendit. Huic pueri illuserunt, Ascende, calue, clamauerunt, dum Iudei puerili sensu Domino pro nobis flagellato, decaluato in Caluari loco in cruce illuserunt. Mos quippe apud antiquos erat crucifigendos prius flagellari ac decaluari, sicut potest etiam in  sacra Scriptura notari. Deuorabit, inquit, gladius carnes de cruore occisorum et de captiuitate nudati capitis inimicorum . Nam et captiui decaluabantur  qui uendebantur. Hoc uidetur tonsura nostra exprimere, qui censura  Christi figuram gerere. Pueris autem ab Heliseo maledicitur dum maledictio sanguinis eius super nos et super filios nostros Iudeos inducitur. Unde duo ursi de silua egressi XL duos pueros lacerauerunt, dum per XL duos annos duo imperatores de gentibus egressi armis Iudeos atrociter strangulauerunt. Nos ergo, karissimi, nitamur manus hostium effugere, captiuitatem animarum effugere, ad uerum regem  nostrum peruenire, ueram libertatem obtinere; ut hoc consequamur, per uestigia sanctorum gradiamur. Solius Marine acta nobis sufficerent si alia exempla deessent. Huius pater dixit se uelle animam suam saluam facere, seculum habitumque mutare, ipsam rerum suarum heredem instituere. At illa: »Et uis, inquit, animam tuam saluare, meam uero perdere.« Patre autem dicente quid sibi placeret, dixit ut se tonderet, uirilem habitum indueret, pro filio secum ad monasterium duceret. Qui pro uerbis eius laudes Deo dixit; detonsam ad conuersionem secum duxit. Suscepti autem a fratribus monachi fiunt; in omni religione uitam ducunt. Post aliquot annos pater transiit in locum tabernaculi admirabilis ; sed filia in omni  uirtutum exercitio fit omnibus admirabilis. Cuius nomen pater dixerat esse Marinus, ob nimiam autem religionem ab omnibus dicebatur Christianus. Qui erat multum formosus, morum grauitate et uerborum suauitate omnibus gratiosus. Unde a Patre monasterii dirigitur cum fratribus pro utilitate cenobii. Liuidus itaque diabolus, draco tortuosus, olim se uolens Deo equiparare, dolet teneram puellam squamea colla sua calcare, uirus sue malitie effudit in feminam Deo placentem per feminam sibi obedientem; sed lubricum caput eius ab ea conteritur, ipsaque palma uictorie gloriose potitur.

Quidam namque sepe euntes et redeuntes fratres hospicio suscepit; cuius filia a quodam milite concepit. Quam pater detumescente utero discutit; sed  ipsa instinctu diaboli Christiano monacho crimen imponit; quod pater furore plenus, abbati retulit. Dum ergo Marinus ad cellam regreditur, ab abbate ei crimen stupri opponitur. Qui mox pedibus eius aduolutus, se errasse, se ut hominem fecisse profitetur. Ab abbate uero multis flagris  afficitur, de monasterio ut reus cicitur. At ille fores monasterii in omni labore cum summa pacientia permanebat, publicam penitentiam uelut flagiciosus peragebat, in uictu tantum elemosynam peragebat . Interea illa infel X mulier peperit infantulum, quem pater puelle attulit ad monasterium.  Abbas uero iussit eum proiici ante Marinum, dicens ut nutriret filium quem male acquisisset. Ille uero sublato infante pastores circuit; accepto ab eis lacte cum omni diligentia nutrit. Ad portam monasterii redit, soli Deo secreti sui conscio placere contendit. Triennio taliter peracto, rogatu fratrum in monasterium recipitur; uasa coquine lauandi et fratrum habitacula purgandi cura ei iniungitur; quod cum omni alacritate peregit: primus ad ecclesiam ire, ultimus exire consueuit. Dum igitur diu talis lucerna diu coram hominibus latuit que magno fulgore in conspectu Dei claruit, lux lucis eam de tenebris extulit, et cunctis eam in domo ecclesie lumen prebuit. Incidit itaque corporis infirmitatem per quam euasit mortis et miserie acerbitatem et  intrauit uite et gaudii iocunditatem. Qui cum in ecclesia secundum morem non uideretur, iubet abbas inquiri ne forte infirmetur. Quem cum obiisse comperit, miserum pronuntiauit qui nec plene tempus penitentie promeruit, eumque longe a fratribus sepeliri iussit. Dum autem corpus ad lauandum denudatur, mulier conspicitur; clamor cum laudibus ad sidera tollitur. Amens abbas accurrit, coram sancto corruit corpore; cum magno eiulatu se errasse, se peccasse tandiu uociferat quousque uox celitus intonat que reatum sue ignorantie per merita sancte Marine sponse Christi indultum pronunciat. Populus itaque ob stupendum miraculum confluit, inter quos et pater puelle aduenit. Qui audiens Christianum obisse, Deum sibi indulgere petiit quod domum  suam destruxerit. Interea filius  eius a demonio obsessa, catenis constricta adducitur; de cuius ore diabolus auctorem sceleris, iniuriam Christi uirginis profitetur. Omnes ergo laudes Deo personant cuius tanta beneficia in hominibus exuberant. Puella autem uII hora ad sepulcrum uirginis liberatur, et iterum Dominus in sanctis suis glorificatur. Hanc assidue cum omnibus electis Domini flagitemus ut luxum mundi superemus  quatenus nos Dominus in portis mortis exaltet, ut omnes laudationes eius anima nostra in portis filie Sion annunciet, ubi oculus .



DOMINICA XI.


 Beatus uir cui non imputabit Dominus peccatum . Qui hic peccata sua lacrymis abluit, elemosynis redimit, huic Dominus ea in futuro non imputabit, quia ipsemet ea hic puniens damnauit. Qui autem non cogitat quid iam fecerit, sed quid adhuc facere possit, hic prouocat Domini uindictam, quia qui diligit iniquitatem odit animam suam ; et qui animam suam odit, Dominum utique odit; et qui odit Dominum, huius iniquitas inuenietur ad odium. Sunt plerique in peccatis sordidi qui se iustos reputant et alios uelut peccatores damnant. Horum peruicaciam Dominus hodierno euangelio reprimit; ab eis autem despectos uenie erigit.  Narrat quippe duos in templum Hierosolymis causa orationis ascendisse; unum Phariseum, scilicet Iudeorum clericum, alium publicanum fuisse. Phariseus, altari appropinquans, manus et oculos ad celum eleuans, Deo grates retulit quod aliis hominibus dissimilis fuerit, qui raptores, iniusti, adulteri forent, ut ille publicanus qui retro astaret, bis in ebdomada ieiunaret, decimas omnium rerum suarum daret. Publicanus autem in angulo quodam latebat et oculos ad celum leuare non audebat, pectus tantum percutiebat, Deum sibi propitium fieri petebat. Deinde dicit Dominus quod peccata confitens  descenderit iustificatus; facta autem sua iactans abierit reprobatus: quia omnis qui se exaltat humiliabitur, et qui se humiliat exaltabitur .

Ideo, dilectissimi, cum ad orationem conuenitis non benefacta uestra iactare, nec alios damnare, sed uos ipsos accusare, alios omnes iustos reputare debetis. Animas uestras in conspectu Dei humiliate, ipsum ore et corde inuocate, et in die tribulationis uos liberabit, et super inimicos uestros exaltabit. Prohibite linguam uestram a malo et labia uestra a dolo, quia ex uerbis suis quisque iustificabitur et ex uerbis suis condemnabitur . Qui ita orat sicut Dominus docuit, hunc Dominus exaudiet; qui uero aliter orat, huius oratio in peccatum fiet. uite  necessaria et gaudia eterna petite, et dabit uobis Pater utraque. Multi orant et non impetrant, sed oratio eorum erit execrabilis, quia aurem suam auertunt a clamore  pauperis. Non enim omnis qui dicit ei: Domine, Domine, intrabit in regnum celorum; sed qui facit uoluntatem Patris eius, ipse intrabit in regnum celorum . uoluntas Patris est ut in nobis peccantibus dimittamus, et rebus nostris opem indigentibus feramus. Per hec peticiones cordis nostri impetrabuntur; per hec regnum celorum intrabimus.

Per duos homines qui in templum ascendisse leguntur, duo populi, Iudaicus scilicet et gentilis, intelleguntur. Phariseus qui ad altare accedebat est Iudaicus populus, qui sanctuarium et archam habebat.  Hic merita sua in templo replicat, quia de obseruantia legis in mundo se iactat. Non erat sicut ceteri hominum, quia circumcisione discretus erat a populis nationum. Gentiles raptores erant, quia bona Domini quasi per uim rapiebant, dum ei de collatis beneficiis debitum seruicium non reddebant. Iniusti extiterant dum, Creatore spreto, creaturam colebant. Adulteri erant dum, uero sponso Domino deserto, cum demonibus se polluebant. Iudei quoque raptores erant qui sibi merita iustorum usurpabant. Rapinam  namque est laudem iusti uelle habere et sanctitatem iusti imitari nolle. Unde scriptum est: Non rapinam arbitratus est esse se equalem Deo . Quam equalitatem dum primus angelus rapere uoluit, a beatitudine corruit.  Iniusti extiterant dum nec Deo sua nec homini sua soluebant. Adulteri fuerant dum lege nobili sponsa abiecta cum idolatria se commaculabant. Per septimanum omne tempus uoluitur. Bis in ebdomada ieiunat, quia opere et uoluntate malum declinat. Decimas dat omnium que possidet, quia decalogum legis per X sensus corporis implet: quinque namque duplicata decem faciunt, ut duo oculi, due aures et cetera. Sed Iudei malum actu et uoto operabantur, precepta Dei cunctis sensibus transgrediebantur.

Publicanus qui a longe stabat est gentilis populus,  qui a cultu Dei procul erat. Oculos ad celum non leuabat, quia terrenis tantum inhiabat. Pectus percutiebat dum errorem suum per penitentiam deflebat. Et quia se per confessionem humiliabat, Deus illum per ueniam exaltabat. Et nos ergo, karissimi, a longe stemus, ut nos Dominicis sacramentis et sanctorum consortio indignos iudicemus. Oculos ad celum non leuemus ut nos celo indignos iudicemus. Pectus tundamus ut commissa fletibus puniamus. Ante Deum procidamus; coram Domino qui fecit  nos ploremus, ut ipse planctum nostrum in gaudium conuertat, et scisso sacco tristitie, leticia nos induat. Non simus raptores, quia rapaces regnum Dei non possidebunt. Nullius rem concupiscamus; nullius laudem meritis nostris indebitam nobis   ascribamus, quia hec facientes raptorum erunt consortes. Non simus iniusti, quia iniqui regnum Dei non consequentur. Dominum diligamus; proximis nostris necessaria impendamus. Non simus adulteri, quia fornicatores et adulteros iudicabit Deus. Rectam fidem seruemus, ad nullam heresim declinemus, quia hoc spiritualis fornicatio appellatur, et Deus perdet omnem qui ab eo fornicatur . Bis in ebdomada, scilicet IIII et uI feria, ieiunemus, quia si hoc fecit Phariseus, multo magis facere debemus. Et si cibis minime abstineamus, cor a mala uoluntate, manus a praua actione contineamus. Decimas omnium rerum nostrarum Deo demus, quia si hoc fecit Iudeus, multo magis debet facere Christianus.

 Non solum, karissimi, sacri apices ad uitam eternam nos ducunt, sed etiam gentilium littere nos instruunt: de quibus quedam ad edificationem proferenda sunt. Et ut nemo inde scandalizetur, sacra auctoritate exemplificetur. Filii quippe Isrel Aegyptios spoliauerunt; aurum, argentum, gemmas, uestes pretiosas tulerunt, que postea in denaria Dei ad conficiendum tabernaculum obtulerunt. Dum uero ipsi de Aegypto exierunt, omnia templa ydolorum corruerunt. De Aegypto exeunt et ad terram repromissionis tendunt qui hoc seculum deserunt et se ad sanctam conuersationem transferunt: tunc namque delubra dissoluuntur, quia ipsi qui templa uiciorum erant, a peccatis destruuntur; iam enim Dei habitaculum esse incipiunt, et ideo maligni spiritus in eis manendi  locum diutius habere non poterunt. Qui Aegyptios despoliant dum secularia studia in spirituale exercitium commutant. Ad faciendum tabernaculum ea offerunt dum philosophica argumenta ad edificationem Ecclesie proferunt. Aurum Aegyptiorum donant, dum per secularem sapientiam spiritualem disciplinam ornant. Argentum Aegyptiorum offerunt, dum secularem eloquentiam ad utilitatem Ecclesie conuertunt. Gemmas illorum donant dum sententias a philosophis bene prolatas ad exhortationem proximorum narrant. uestes eorum offerunt, dum exempla gentilium ad imitationem fratribus referunt. In  magna  enim domo non solum uasa aurea et argentea, sed etiam ferrea et fictilia sunt necessaria. Domus magna est Ecclesia. uasa aurea et argentea sunt sacre auctoritatis uolumina. uasa ferrea et fictilia sunt secularium scripta ad exteriora necessaria. Sicut enim aurum per ferrum splendescit, sic sacra scriptura per seculares disciplinas fulgescit.

Traditur etiam quod reuersi a captiuitate templum Dei reedificauerunt per pecuniam quam apud Babyloniam acquisierant. Apud Babylonios captiui tenentur qui a fide Catholica deuiantes apud hereticos, uel a sancto proposito apostatantes, apud seculares in captione demonum habentur. Qui si, Deo propicio, ad Hierusalem scilicet ad matrem Ecclesiam, reuersi fuerint,  et utilia que foris didicerint ad edificationem proximorum protnlerint, profecto templum Deo ex pecunia construunt quam apud Babylonios lucrati sunt. In lege quoque precipitur: si populus ciuitatem obsideret, et aliquis puellam pulchram apud hostes conspiceret, ungues et crines ei precideret, postea uxorem duceret. Ciuitatem obsidemus, dum aliquam heresim uel errorem gentilium scriptis uel disputatione inpugnamus. Puellam pulchram apud eos conspicimus, dum aliquam sententiam bene ab eis prolatam inuenimus. Cui debemus ungues et crines precidere et sic nobis coniungere, quia superflua et contra fidem posita debemus spernere; bene autem dicta et fidei nostre non contraria ad instructionem fidelium libris nostris intexere.

 Scribunt itaque philosophi quod mulier rota innexa iugiter circumferatur; cuius caput nunc in alta erigatur, nunc in ima demergatur. Rota hec que uoluitur est gloria huius mundi que iugiter circumfertur. Mulier rote innexa est fortuna glorie intexta. Huius caput aliquando sursum, aliquando fertur deorsum, quia plerique multocies potentia et diuitiis exaltantur, sepe egestate et miseriis exalliantur . Dicunt etiam quod quidam apud inferos damnatus per radios rote sit diuaricatus; que rota sine intermissione ab alto montis in ima uallis feratur et iterum alta repetens denuo relabatur.

Ferunt iterum quod quidam ibi saxum in altum montis euoluat, ac pondus saxi uoluentem de uertice montis precipitem pellat, rursumque miser saxum in  altum reuoluat. Tradunt iterum quod cuiusdam iecur ibi uultur exedat, quod iam consumptum iterum  recrudescat.

Hec quia sapiens ratio composuit, debet scire uestra dilectio quid uelint. Is qui in rote uertigine de monte in ima precipitatur, est is qui de altitudine potestatis uel diuitiarum in profundum baratri preceps rotatur. Qui autem saxum in montem euoluit, quod ipsum mox reuoluit, est is qui eum magna difficultate dignitates uel quelibet cupita assequitur et per eadem ad ima inferni dimergitur. Cuius uero iexor  uultur uescitur et denuo reuirescere fertur,  est is de cuius corde luxuria pascitur; et expleta concupiscentia, iterum feda libido renascitur. In iecore enim est concupiscentia; uultur uero amat mortuorum cadauera.

De hac peste iterum dicunt quod Medusa egregia forma plurimos ad amorem sui incitauerit, que omnes se intuentes in saxa commutauerit [commutauerint cod.]. De huius facie se Perseus cristallino clippeo protexit, eamque falcato ense interemit. Hec femina est luxuria, que se formosam fingit per hominum pectora, sed se inspicientes in lapides commutat, quia corda libidinosorum per delectationem indurat. Ab hac se Perseus cristallino clippeo protegit, quia uir fortis speculum uirtutum intendens, ab huius intuitu uultum cordis auertit. Falcato  ense eam interemit, quia timore eterni ignis eam a se abscidit.

Inde legitur quod quidam patrum paruulum filium in heremo nutrierit, quem adultum luxuria titillauerit. Pater autem iussit eum in heremum secedere et solus ieiuniis et orationibus XL diebus uacare. Expletis uers XX diebus uidit tetram et nimis fetidam mulierem nudam super se irruere; cuius fetorem ferre non ualens cepit eam a se repellere. At illa: »Cur, inquit, me tantum exhorrescis cuius amore tantum inardescis. Ego enim sum luxurie imago, que dulcis in hominum cordibus appareo, et nisi patri tuo obedisses, sicut et alii a me prostratus esses.« Ille uero grates Deo retulit qui eum a spiritu fornicationis eripuit. Multa alia exempla deducunt  nos ad uite itinera.

 Legitur quod quidam patrum egressus uidit quendam Aethiopem in silua succidentem ligna, ac ligata leuare temptantem. Que dum uiderentur grauia, dissoluens auxit onera: et cum tunc magis essent onerosa, addens fecit ea; inportabilia. Que dum tollere nititur a pondere opprimitur. Ille autem progressus  uidit ubi  quedam aquam in uas fundebat, que infusa subtus confluebat, quia uas fundum non habebat. Ulterius progreditur, et ecce duo uiri porte ciuitatis appropinquabant qui lignum transuersum ante se ferebant; et neuter alteri uolens cedere, ambo foras remanebant. Aethiops qui auget onus lignorum est is qui semper cumulat pondus peccatorum; et cum uix sufficeret  tempus ad emendanda transacta, semper infelix non cessat addere recentiora, usque dum desperationem incidens, penitentiam non meretur, sed mole criminum in mortem deprimitur. Ille autem qui aquam uasi fundo carenti immittit, est is qui elemosinas uel aliqua bona committit, sed ea per immundiciam uel alia uicia amittit unde scriptum est: Congregauit pecuniam et misit eam in saccum pertusum. Pecuniam in saccum pertusum congregat qui bona quidem perpetrat, sed ea prauis operibus coinquinat. Qui uero ligna ferebant transuersum, sunt hi qui ferunt graue superbie iugum; qui dum  alterutrum cedere nolunt, portam celestis ciuitatis ingredi non poterunt. Qui autem suaue iugum Domini ceruicibus suis imponunt, et leue onus eius tollunt, hii porta  superne urbis intrabunt. Ad hanc, karissimi, toto corde suspiremus; ad hanc  totis uiribus properemus, quatenus fundum puteum non habentem euadamus et hostiam laudis Domino in atriis Hierusalem sacrificare ualeamus [.....] oculus.



DOMINICA XIII.


 Beatus uir qui non abiit in consilio impiorum . Adam infelix uir fuit qui per consilium impiorum de patria paradysi abiit et omnes posteros suos in hoc exilium traduxit. Hic in uia peccatorum stetit, quia in peccatis stabilis mansit. In cathedra  pestilentie sedit, quia peccata alios per mala exempla docuit. Christus autem beatus uir extitit qui consilio Patris ab aula celi in carcerem post perditem seruum abiit. In consilio impiorum non abiit quando diabolus omnia regna mundi et gloriam eorum ei ostendens, se adorare persuasit . In uia peccatorum non stetit, quia peccatum non fecit. In cathedra pestilentie non stetit quia nec uerbo nec facto malum docuit. Et ideo sicut ille infelix omnes carnales filios in mortem attraxit, ita iste beatus  uir cunctos filios in uitam reuexit. Sicut enim ipse refert in Euangelio: Homo quidam descendit ab Hierusalem in Iericho, in quem latrones irruentes uulnerauerunt, ac despoliantes eum abierunt. Porro sacerdos eamdem uiam pergens, ac  semiuiuum uidens, pertransit; similiter leuita iterfaciens uiso eo preteriuit. Samaritanus autem per eandem uiam pertendens, miseri miseretur, ac ligatis uulneribus, uino et oleo medetur, impositumque iumento in stabulum duxit. Altero die duos denarios stabulario protulit, curam illius gerere petit; si quid de suo supererogauerit; in reuersione se ei redditurum promittit .

Homo quippe ab Hierusalem in Iericho descendit dum primus parens de gaudiis paradysi ad defectum mortis uenit. Hiericho namque, quod luna sonat, defectum nostre mortalitatis designat. Qui latrones incidit, quia exulem protinus turba demonum circumdedit. Qui etiam eum despoliauerunt, quia non  solum diuitiis paradysi, sed ueste immortalitatis denudauerunt. Plagas imposuerunt, quia ei peccata influxerunt. Semiuiuum reliquerunt, quia in anima mortuum, in corpore uero per Dei mysteria circumdatum dimiserunt. Per eandam uiam sacerdos descendit dum patriarcharum ordo per iter mortalitatis tetendit. Qui uulneratum pertransiit, quia generi humano opem ferre non ualuit, dum se etiam peccatis grauiter sauciatum doluit. Leuita quoque idem iter carpebat, quia ordo prophetalis etiam per callem mortis tendebat. Qui saucium preteriuit, quia perdito hominis adiutorium ferre non potuit, dum se quoque peccatis uulneratum ingemuit. A  Samaritano autem semiuiuus curatur, quia nomo seductus per Christum sanatur.

Samaria erat ciuitas caput regni Israhelitici, cuius caput  ad idolatriam in Niniue erant captiuati et gentiles in ea locati. Quorum consortia Iudei  in tantum exhorruerunt, quod illos participio eorum adduxerunt quibus maledicere uoluerunt; unde et Dominum maledicendo Samaritanum uocauerunt. Ipse enim uerus Samaritanus erat, quod custos dicitur, quia ab eo genus humanum custoditur. Hic iter fecit dum de celis in hunc mundum uenit. uiatorem uidit plagatum, quia hominem conspicit peccatis et miseriis circumdatum. Super eo mouetur misericordia , quia omnes dolores pro eo experitur. Et appropians uulnera eius alligauit, dum uitam eternam nuncians, a peccatis cessare predicauit. Per duas partes ligaminis uulnera constrinxit, dum per duos timores peccata compescuit. Seruilis enim timor  penas a peccatis prohibet, filialis autem sanctos ad bona opera monet. Inferiorem  partem ligaminis traxit, dum gehenne timorem sic cordibus hominum incussit. uermis, inquit, eorum  moritur et ignis non extinguitur, Superiorem partem traxit dum boni studii timorem instruxit. Filii, inquit, regni eicientur in tenebras exteriores; ibi erit fletus et stridor dentium. uinum et oleum infundit, dum penitentiam et ueniam docuit. Per uinum quippe putrida expurgantur, per oleum fota curantur. uinum infundit dum dixit: Penitentiam agite; oleum addidit dum dixit, appropinquabit enim regnum celorum . In iumentum posuit dum peccata nostra in corpore suo super lignum crucis pertulit. In stabulum duxit, dum eum superne Ecclesie coniunxit. Stabulum,  quo animalia in nocte congregantur, est presens Ecclesia, in qua iusti in caligine huius uite stabulantur donec aspiret Dies eternitatis, et inclinentur umbre mortalitatis.

Altera die protulit duos denarios. Una dies erat mortis, altera uite. Dies mortis cepit ab Adam, in quo omnes moriuntur. Dies uite inchoauit a Christo, in quos omnes uiuificabuntur. Ante Christi resurrectionem omnes homines ad mortem tendebant; post suam resurrectionem omnes fideles ad uitam surgebant. Altero uero die duos denarios protulit dum post resurrectionem suam duo Testamenta per duo precepta caritatis impleri docuit. Stabulario  denarios dedit, dum ordini doctorum legis uite docenda commisit. Aegrum precepit curari, quia genus humanum iussit a peccatis saluari. Quem egrum fetor de stabulo exire compellit, quia iustos aduersitas huius mundi ad celestia appetenda impellit. Duo etiam denarii stabulario dantur, dum doctores scientia Scripturarum et honore secularium sublimantur. Si quid ipsi supererogauerint, ille reddet cum redierunt  , quia si bonis, que populis predicant, operibus exemplificant, cum uerus Samaritanus ad iudicium redierit, et olim saucium, tunc iam sanatum, de stabulo in celeste palacium  induxerit, sollicitis procuratoribus sempiterna premia recompensabit.

Humani quoque generis formam surdus ille et  mutus habuit, quem Dominus ut sanaret per fines Decapoleos transiuit . Decapolis est regio decem ciuitatum, et significat legem decem preceptorum. Per Decapolim Dominus transit cum sub decalogo legis nasci uoluit. Surdum et mutum ei adducunt cum predicatores genus humanum ad fidem conuertunt: quod surdum erat. quia mandata Dei audire nolebat; mutum erat, quia a laude Conditoris tacebat. Cui Dominus auditum reddidit dum ei ad intelligendas Scripturas sensum aperuit. uinculum lingue ei soluit, dum os eius Dei laude repleuit.

Hoc etiam decem leprosi expresserunt qui Domino castellum intreunte mundati sunt . Dominus quippe intrauit castellum dum incarnandus  descendit in uirginis uterum, Spiritus sancti castellum. Decem uiri leprosi erant omnes homines, X preceptorum transgressione uel X plagarum Aegypti percussione maculosi. Qui a Domino ad sacerdotes destinantur, sed in itinere mundantur, quia dum peccatores delicta sua confiteri ad sacerdotes currunt, protinus ueniam de commissis habebunt. Unus qui pro sanitate gratias retulit, est Catholicus populus qui pro salute sua iugiter Domino gratias agit.

Beati autem oculi, sed non omnium erant, qui Christum et eius facta uiderunt ; et aures que eius doctrinam audierunt ; beati etiam sunt qui ea non uiderunt et crediderunt .  Quod enim reges et prophete uidere uoluerunt , hoc fideles apostolos uidisse credunt, scilicet Dominum cum hominibus conuersatum fuisse, ei signis atque doctrinis perditum hominem ad patriam reduxisse. Hunc, karissimi, ex toto corde, ex tota anima, ex omnibus uiribus, ex omni mente, et proximum nostrum sicut nos ipsos diligamus , ut eum in regno claritatis eius uideamus. Omni tempore eum benedicamus, ut eum in domo sua in seculum seculi laudare ualeamus.

Legitur quod quidam iugiter aut legerit, aut ymnis uel psalmis laudem Dei in ore habuerit. Hic quadam nocte uidit quomodo ex odoriferis floribus  corona in caput eius celitus descendit. Qui dum postmodum defunctus sepelitur, omnis turba astans miri odoris suauitate repletur.

Fertur de alio quodam idiota quod ymnum iugiter Gloria Patri, et Filio, et  Spiritui sancto recitauerit, et postea mortuus cuidam gloriosa facie et splendida ueste apparuerit. Qui dum ab eo requireret quomodo se haberet, qui nunquam litteras didicerit, in hec uerba respondit: Dominus regit me et nichil in me deerit; in loco pascue ibi me collocauit . O quantum differt simplicitas fidelium a subtili ingenio gentilium! En idiota iste per fidei stulticiam tribus uerbulis adeptus est gaudium et omnium rerum noticiam. Plato uero, exundans fluuius humane sapientie; Aristoteles, torrens  argute sapientie, per secularem prudentiam sortiti sunt miserie et eterne perditionis insipientiam. Sic sic nimirum Christus Dei sapientia se diligentes remunerat, sic se contemnentes et beneficiis suis abutentes reprobat. Iam etenim Petri piscatoris  fides Aristotelica argumenta sillogismauit; iam Tulliana eloquentia coram Christi professoribus obmutescens os oppilauit.

Legitur etiam quod quedam ad Christum conuersa multis bonis operibus floruerit; uigiliis, ieiuniis, orationibus iugiter insudauerit. Que graui languore correpta, peruenit ad extrema. Cuius lecto dum a fidelibus assistitur, ecce subito media nocte lux immensa celitus effunditur; cuius nimio radio omnium uisus ita obtunditur, quod nichil aliud preter  illa claritas  cernitur. Interea ianue a multitudine ingredientium crepitare audiuntur; uoces infirmanti colloquentium percipiuntur, sed pre splendore luminis non conspiciuntur. Preterea fraglantia  maximi odoris efferbuit, que omnium olfactum mira suauitate repleuit. Appropinquante autem die lux discessit; sed odor triduo ibi remansit. Quarta autem nocte maxima iterum luce cellula illustratur, cuius fulgore tocius noctis caligo effugatur. Et ecce duo chori psallentium in platea audiuntur; uoces sexus canentium discernuntur, nam uiri psallebant, femine respondebant. In hac igitur lucis claritate, in hac odoris suauitate, in hac modulaminis iocunditate, sancta illa anima eximitur de  carnis acerbitate, et cum sanctorum iubilo deducitur perfruitura perhennis dulcedinis amenitate. Et quanto altius ducitur, tanto minus uox ymnizantium percipitur, usque dum lux et  concentus subtrahitur; suauitas odoris manet, quousque corpus sepelitur, sic Dominus humilia respicit, sic de stercore erigit pauperem . Hec enim paupercula fuit et nullius momenti inter homines extitit. Sed quod hominibus est abiectum, Domino nostro est acceptum; et quod hominibus est altum, abhominabile est apud Deum. Ecce etenim preciosa gemma in sterquilinio latens de cloaca mundani fetoris tollitur ac regio diademati ignitis lapidibus  rutilanti corusco loco imponitur. Hinc, karissimi, omnibus sanctis animas nostras committamus, bonis operibus iugiter insistamus, quatinus pro diebus quibus nos humiliamus, letari cum illis perhenniter  mereamur, atque pro annis quibus uiuimus  hic uidemus mala, unam diem in atriis Domini uideamus, que melior est super millia . Quam.



DOMINICA XX.


 Beati qui audiunt uerbum Domini et custodiunt illud . Multi sunt, karissimi, qui uerbum Dei nec aure corporis audire uolunt. Plerique uero hoc aure quidem audiunt; sed minime beati sunt. quia illud operatione non diligunt. Qui autem illud sollicita aure audiunt, intento corde custodiunt, deuoto opere implere satagunt, hii beati sunt, quia  cum uerbo Dei in eternum exultabunt.

Idem uerbum refert hodie in Euangelio quod quidam rex fecit nuptias filio suo. Qui misit seruos suos inuitatos uocare; et nolebant uenire. Iterum alios misit, quibus ut inuitatis prandium paratum, tauros et altilia occisa et omnia parata dicerent, precepit. At illi neglegentes, alius in uillam, alius ad negotiationem suam abierunt; alii tentos seruos et contumeliis affectos occiderunt, quos rex missis exercitibus perdidit et ciuitatem illarum succendit. Deinde ad exitus uiarum misit et quoslibet aduocari iussit. Postquam autem implete sunt nuptie discumbentium, intrans rex uidit quendam non habentem uestem in nuptiis utentium; iussit eum ligatis manibus et pedibus proici in tenebras exteriores ubi  esset fletus et stridor dentium; dixitque multos esse uocatos, paucos uero electos .

Rex qui nuptias filio fecit est Deus Pater, qui Iesu Christo Filio suo sponsam Ecclesiam coniunxit. Huius nuptialis thalamus erat sacre uirginis uterus. Serui qui inuitatos  uocauerunt, erant prophete qui Iudeis per patriarchas inuitatis Christum incarnandum prenuntiauerunt. Qui uenire nolebant, erant hi qui prophetis non credebant. Serui secundo missi apostoli fuerunt qui per totam Iudeam Christum pro nobis incarnatum predicauerunt. Prandium paratum erat saginati uituli, scilicet Christi corpus pro nobis iam oblatum. Tauri feroces tyranni extiterunt qui cuncta orbis regna  perdomuerunt. Altilia uero erant phylosophi qui perscrutando uolauerunt mente ad sydera celi. Hii occisi erant, dum Dei sapientia superborum et sublimium colla calcauerat, humiles et pauperes parentes elegerat, sapientiam prudentium reprobauerat, idiotas et simplices homines ad predicandum constituerat. Omnia parata erant, quia cuncta ad salutem pertinentia fuerant prolata. Scripturam omnibus aperuerat; baptismus et penitentia cunctis patebat. At illi, neglecta salute, ad nuptias Domini uenire noluerunt, sed alius ad uillam, alius ad negotiationem suam abierunt, quia tantum terrenis lucris inhiauerunt, et ideo celestia amare non potuerunt. Reliqui uero seruos regis contumeliis affectos occiderunt, quia Pharisei et principes sacerdotum  apostolus carcere, uinculis, uerberibus affecerunt; quosdam ex eis occiderunt, alios de finibus suis cum contumelia propulerunt. Rex autem missis exercitibus homicidas illos perdidit et ciuitatem illorum succendit, quando ministri Dei Romani principes cum exercitibus Iudeam intrauerunt, parricidas Iudeos uariis suppliciis interemerunt, ciuitatem  Hierusalem igni succenderunt. Deinde ad exitus uiarum serui diriguntur et quoslibet uocare precipiuntur, quia profecto dum Iudei ad nuptias Dei uenire recusant, apostoli, in uiam gentium abeuntes, idolatras ad epulas Dei inuitant. Bonos et malos congregauerunt, quia multos reprobos cum electis ad fidem traxerunt. Nuptie discumbentium implentur, quando numerus electorum implebitur. Rex intrabit discumbentes uidere, quando ad iudicium ueniet cunctos pro meritis discernere; sicut scriptum est: ueniet Dominus ad iudicium cum omni despecto; hoc est, tam diligenter iudicabit in hoc mundo despectissimum quam omni gloria excellentissimum. Non uestitus ueste nuptiali foras proicitur, quia carens caritate Dei nuptiis eius, qui est  caritas non admittetur. uestis namque nuptialis est caritas, per quam adipiscitur  eterna claritas. Manus et pedes ibi funibus peccatorum ligabuntur que hic prauis operibus constringuntur. Membra quippe que hic ad malum laxantur, ibi ad supplicium coartantur. In tenebras exteriores proiciuntur qui nunc interiores tenebras delectabiliter patiuntur. Ibi erit fletus et stridor dentium, quia transibit ab aquis niuium ad calorem nimium; a fumo etenim ignis fletum, a nimio frigore patiuntur stridorem dentium. Multi autem sunt uocati, pauci uero electi, quia uidelicet multi ad fidem uocantur, sed soli electi saluantur. Due uocationes sunt: una exterior, altera interior; per exteriorem multi per  apostolos et predicatores uocati sunt ad fidem; per interiorem pauci per Filium tracti sunt ad Patrem. Per exteriorem multi pisces sagene fidei inheserunt, quos electores iterum foras miserunt; per inriorem pauci latuerunt, quos in uasa elegerunt. Nunc sunt reprobi permixti electis, ut palee granis; Christo autem cum uentilabro ueniente, palee excusse igni inextinguibili traduntur, grana autem in horreum Dei congregabuntur.

Et nos, dilectissimi, ad nuptias Dei cum multis uocati sumus, studeamus bonis actibus ut cum paucis electi simus. Prandium nobis cottidie paratur dum sacra Scriptura cum corpore Christi nobis preponitur. Tauri ad hoc conuiuium occisi sunt quia apostoli, tauri gregis Domini, pro inuitatione  harum epu arum exstincti occubuerunt. Ad hoc etiam conuiuium altilia occisa sunt, quia quique ad celestia mente conuolantes, pro his epulis prostrati sunt. Tauri quoque persecutores fuerunt qui cornibus infidelitatis fideles uentilauerunt, sed Christo ueniente eneruati sunt. uolatilia autem heretici extiterunt, qui quodammodo ad alta uolauerunt quando in celum os posuerunt et iniquitatem in excelso contra Dominum locuti sunt; sed a Catholicis uicti et exterminati sunt. Et quia hec omnia per Christi potentiam sunt sedata, omnia sunt nobis ad salutem preparata, ideo ob nulla negocia neglegamus, quin tota festinantia ad epulas Dei ueniamus, Dei quippe conuiuium est perhennis uite gaudium. Ad hoc currit quisquis Dei precepta implere  satagit. De exitibus uiarum uocati ad nuptias iam discumbimus, quia de uariis erroribus ad sacramenta Dominica conuenimus. Et ideo, dilectissimi, ueste nuptiali resplendeamus, ut uidelicet  Dominum pre omnibus et proximos sicut nos ipsos diligamus. Quem in hac ueste rex intrans non inuenerit, ligatum de conuiuio suo eiici iubet, tenebras infernales uidebit. Horum autem ciuitates ipsis perditis cremantur a quibus serui missi iniuriis affecti enecantur; quia nimirum demonibus perdendi permittuntur, a quibus predicatores hic contumeliis affliguntur et corpora illorum demum igni inextinguibili succenduntur.

De his nuptiis texuit rex Salomon dulce epithalamium, dum in laude Sponsi et Sponse per Spiritum  concinuit Cantica canticorum. Filius quippe regis Hierusalem desponsauit sibi filiam regis Babylonis, acceptamque tradidit erudiendam atque ornandam sub manu custodis; ipse uero abiit instruere conuiuium; quam denuo reuersus cum ingenti apparatu maximoque cultu in stellatum introducet thalamum, secum ad nuptias sponse ornatores ducens in palacium, eius uero corruptores tradens in carceris supplicium.

Rex Hierusalem est Deus, cuius Filius est Christus. Rex Babylonis est diabolus. Gentilitas uero erat eius filia cum esset idolatrie dedita. Hanc ipse a Patre desponsauit dum postea sanguinem fundens de diabolo in cruce triumphauit. Hanc custodi tradidit,  dum eam ordini doctorum diuina lege instruendam, gemmis uirtutum decorandam commendauit. Ipse uero abiit conuiuium procurare, quia profecto ascendit in celum, locum ei aptum in domo Patris per multas mansiones preparare. Denuo cum exercitu omnium angelorum ueniet eamque de Babylonice  peregrinationis exilio eruet, atque in ciuitatem Patris sui, gloriosam Hierusalem, cum summo tripudio introducet. Tunc sponse ornatores simul intrabunt, quia qui Ecclesiam hic scriptis uel dictis instruxerunt et bonis exemplis perornauerunt, cum illa tunc in nuptiis Agni ut sol fulgebunt; persecutores uero qui eam lacerantes  uim intulerunt, et heretici atque schismatici qui eam corruperunt, tunc in stagnum ignis et sulphuris missi, perpetuo ardebunt.

Ne huius exortes conuiuii simus uariis documentis instruit nos Dominus. Narrat etiam quod quidam ficulneam in uinea sua habuerit, et per tres annos ueniens fructum in ea non inuenerit; et ne diutius sterilis occuparet, succidere precepit . Ficulnea sterilis in  uinea erat Synagoga in lege infructuosa. De qua Dominus tribus annis fructum quesiuit, quia eam ante legem per patriarchas, sub lege per prophetas, sub gratia per apostolos ad fructum boni operis monuit; sed quia per perfidiam arefacta terram sterilis occupauit, securim iudicii sui ei ad radicem posuit dum eam  Romanorum gladio succidit.

Ficus etiam sterilis in uinea est quilibet homo sine bonis operibus in Ecclesia. De hoc fructus trium annorum queritur dum operatio fidei Trinitatis ab eo exigitur; et nisi citius confessione circumfodiatur, et stercus penitentie mittatur, morte excidetur et in ignem gehenne mittetur.

Hoc quoque prefigurauit mulier inclinata, sed a Domino pie sanata . Mulier ad terram inclinata erat Synagoga sub pondere legis curuata. Que a Domino erigitur dum multitudo de Iudeis conuersa de onere legis per gratiam eripitur. Mulier etiam decem et octo annis incurua est quelibet anima sub utraque lege infirma . Denarius namque ad uetus Testamentum propter decalogum  legis, octogenarius autem pertinet ad Nouum Testamentum propter octauam Dominice resurrectionis. Decem ergo et octo annis mulier incuruatur dum anima utriusque legis preuaricatione pregrauatur; sed a Domino ad salutem subleuatur dum gratia ipsius per penitentiam saluatur.

Per pauperes, karissimi, debemus peruenire ad conuiuium Dei. Precepit enim Dominus ne ad prandium nostrum diuites uel potentes inuitemus, a quibus retributionem hic recipiemus, sed ut ad conuiuium nostrum pauperes, debiles, claudos, cecos, euocemus, a quibus nullam retributionem speremus . Hoc enim facientes beati erimus, quia recipient nos in eterna tabernacula cum defecerimus. Ad  Dei epulas gradiendum nobis est per sanctorum uias.

Legitur de quadam nobili quia seculum relinquens monasterium in quo quingente puelle erant, intrauit, et ut uere sapiens fieret, stultam se simulauit. In coquine ministerio seruiebat; omnium se famulam exhibebat; nunquam cibum ad mensam cum aliis sedens accipiebat; ablumenta tantum uasorum et micas de mensa tersas in cibo sumebat. Omnibus risui erat, omnium odia pacientissime sustinebat; cum nulla aliquando colloquium habebat, soli Deo placere studebat, Interea reuelauit Dominus cuidam solitario eius conuersationem; qui ueniens ad cellam, rogauit se intromitti  in congregationem. Et cum omnes puelle ante eum congregate essent, et illa sola propter quam uenerat, deesset, postulat cunctas euocari; et illa uix compulsa, immo tracta est ab aliis se presentari. Que circa caput nigerrimum panniculum gerebat de quo sepius ollas uel cacabos tergebat. In capite autem eminus uenientis cernit ille sanctus coronam auro gemmisque radiare, uestemque eius magna claritate coruscare. Cui protinus occurrens prouoluitur protinus pedibus eius, se ab ea benedici precatur. Et illa similiter eius prosternitur pedibus, commendans se eius orationibus. Omnes moniales obstupescunt; ne sibi talem iniuriam faciat petunt; hanc insanam petunt . Quibus ipse  palam retulit qualem gloriam in ea uiderit et qualiter ei Deus de ea reuelauerit. Que omnes uestigiis eius se prosternunt; alie alapas ei in facie dedisse, alie nares ipsius sinapi impleuisse, alie alias iniurias ei fecisse referunt. Pro quibus ille orationem fudit, ad heremum rediit. Illa autem metuens ab hominibus honorari, clam de monasterio fugit, malens in deserto loco cruciari; in quem uero locum se inmerserit, aut quo fine defecerit ad nullius noticiam peruenire potuit. Certum est autem quod post huius uite miseriam adepta sit eterni regni gloriam. Quam cum omnibus electis postulemus, ut in nuptiis Dei sine fine exultemus. Ubi oculus .



DOMINICA XXII.


 Beati qui custodiunt iudicium et faciunt iusticiam in omni tempore  uidelicet humana. Naturalis est iustitia Deo seruire, parentibus obedire; consuetudinaria, leges, statuta prelatorum obseruare et cum ciuibus concordare. Beati ergo sunt qui iusticiam in omni tempore faciunt, quia a iusticia Patris Christo iusta uite premia percipiunt.

Hodiernum euangelium monet nos ad iusticie iudicium. Dicit namque quod quidam rex rationem eum seruis suis posuit; cui oblatus est unus qui X, milia talenta debuit; et quia unde redderet non habuit, dominus eum cum uxore et filiis omnibusque suis uenundari iussit. Qui procidens misericordiam postulauit; et dominus misertus omnia ei donauit. Illo uero egresso, debitor centum denariorum  obuiat, quem tenens suffocat, uiolenter stringens ut debitum redderet. Qui etiam ipse procidens misericordiam poposcit, sed nichil ei profuit, nam miserum carceri mancipat donec debitum soluat. Quo audito dominus seruum nequam reuocat, dure increpat, tortoribus tradit, uniuersum debitum ab eo exigi precepit . Et quid per hec uerba significauerit Dominus concludens innotuit: sic, inquiens, faciet uobis Pater meus celestis si non remiseritis hominibus ex cordibus uestris . Karissimi, ista sunt nimis metuenda ac iugiter in memoria retinenda.

 Rex qui rationem cum seruis posuit est Christus qui omnes homines pro actibus suis in iudicium adducit. Debitor decem milium talentorum est quilibet transgressor decem preceptorum; debitor uero decem denariorum est calumpniator proximorum. Qui ergo uolumus nobis a Deo dimitti grauia, dimittamus proximis leuia; leuia quippe sunt omnia que nobis homines faciunt, quia cito transeunt; que autem nos contra Deum facimus, ualde grauia sunt, quia nos in interitum mergunt. Unde celestis scolasticus nos docuit ut conditionem cum iudice faciamus, ut scilicet nobis debita nostra sic dimitti petamus sicut nos debitoribus nostris relaxamus. Et Petro interrogante quoties fratri peccanti esset dimittendum, si usque septies: Non usque septies,  inquit, sed usque septuagies septies , id est quadringentis nonaginta uicibus; hoc est ut quidquid in nobis delinquitur, dimittamus. Et item Scriptura dicit. Homo homini seruat iram et a Deo sperat misericordiam. Qui ergo non dimittit homini in se peccanti, nunquam dimittitur ei in Dominum  peccanti; immo in tormentis ab eo exigitur quod per penitentiam ei dimissum creditur. Sed dicis: non possum dimittere ei qui mihi facit iniuriam, nec amare illum a quo patior calumniam. O amice, quid fecit tibi is quem queris occidere? Amicum meum, inquis, occidit. Et quid ad te occisio hominis? Omnes serui sumus unius Domini, regis omnium, qui iustus iudex uindicabit omnes iniurias hominum. Qui ergo hominem occiderit,  non in te, sed in illum delinquit cuius seruum occidit. Et si inde ultionem queris, dupliciter reus eris in uno, quod conseruum tuum occideris, in altero quod Domino tuo iudicium suum abstuleris. Igitur si homicidium facto uel consilio uindicaueris, cum homicidium utique damnaberis, quia qui odit fratrem suum homicida est, et hic non habet partem in eterna uita . At tu, bone uir, cuius uis illius membra mutilare quem summi imperatoris Filius secum uult conregnare. Abstulit, inquis, bona mea. Que bona? Aurum, inquis, aut argentum, aut equum, aut aliquid huiusmodi. O homo, nonne nudus  in hunc mundum uenisti et nichil horum tecum attulisti? Nec dubium quin nudus etiam de hoc mundo discedas et omnia hic relinquas. Hec uniuersa de terra uenerunt et iterum in terram redibunt. Nihil habes hic proprium; sed totum est alienum. Domini est terra et plenitudo eius . De bonis suis partem tibi concessit quandiu sibi placuit; cum diutius te habere noluit, alium tollere iussit. Quandiu uoluit bona sua Iob tribuit; cum iterum sibi placuit, ei auferens diabolo dedit. Unde et ipse: Dominus, inquit, dedit, Dominus abstulit . Non dixit: Diabolus abstulit, quia Deus solus inde potestatem habuit. Cum igitur sis uermis et putredo, ne iniuriam facias Deo uindicans te in proximo. Tu autem, care, cur uis  illum fustigare uel rebus suis priuare? Male, inquis, locutus est mihi. O insensate! quid est uerbum nisi uentus; postquam enim de ore uolauerit, mox in auras euanuit. Qui autem male locutus est, non tibi sed sibi nocuit; quia qui etiam fatue dixerit, reus gehenne ignis erit . Sed si tu male uixeris, quid tibi proderit alicuius benedictio; si uero bene uixeris, quid oberit tibi alicuius maledictio. Miserum est ergo horum miserorum augere miseriam per uindictam, cum ipsi miseri prouocauerint super se Dei iram. Dominus namque homicidas damnabit,  raptores quoque penis subiugabit, maledictos [maledicos] etiam ab eterna damnatione segregabit. Igitur cuncta in nos commissa sunt dimittenda; in Deum commissa sunt a prelatis punienda.  Que ipsi in Deum peccamus, digna penitentia puniamus. Que nobis subiecti in lege Dei peccauerunt, non crudeliter, sed misericorditer castigemus, ut animas eorum saluemus, quia iudicium sine misericordia ei qui non fecit misericordiam , que autem in nos uerbo uel facto commiserunt, relaxemus, et gaudium et leticiam recipiemus.

Nunc autem uestra dilectio audiat quam iuste Deus peccatores  et quam misericorditer se inuocantes muniat; ipse autem est clemens Pater bonorum, potens Dominus malorum.

Rex Dauid Urie duci uxorem suam abstulit, ipsum quoque per consilium occidit. Quos Dominus ulciscens, infantem ex adulterio natum mortificauit,  filiumque ipsius Absalonem, quem precipue amauit, contra eum instigauit. Qui uxores patris publice uiolauit, insuper ipsum regno priuauit. Quem sic castigatum regno iterum Dominus restituit, parricidam autem filium in reprobam mortem tradidit. Dauid autem penitens magis adhuc consolatur dum Salomon, ex eadem femina ipsius filius, in regno collocatur.

Legitur etiam quod rex Cambyses, cupiens solus regnare, iussit Holofernem, principem milicie, cuncta orbis regna sibi subiugare. Qui cum ualida manu egressus, omnes in circuitum ciuitates munitas confregit; tandem ad Iudeam perueniens, Bethuliam  obsedit. Populus autem Domini metuens ne Hierusalem sicut alias ciuitates destrueret, ieiuniis et obsecrationibus inuocat Deum, qui est protector omnium sperantium in se, ut clippeum sue protectionis opponeret. Habitatoribus itaque Bethulie uictus defecerat; quibus exercitus aque ductum succiderat. Quos iam deficientes principes consolantur, Domini auxilium pollicentur. In eadem ciuitate religiosa uidua, Iudith nomine, fuit; que post triduanum ieiunium se ornamentis induit, ad castra Holofernis descendit. Qua uisa, statim captus eius pulchritudine, nuptias instruit celebris cultus magnitudine. In nocte uero omnibus nimio uino soporatis, Iudith surgens Deum inuocat; gladium in lectulo pendentem euaginat, caput ebrii ducis amputat; ad  suos quantocius cum capite  remeat; conuocatoque uniuerso populo, caput protulit, Deum laudare monuit qui eis liberationem et uictoriam pariter contulit. At illi recuperato spiritu Deum adorauerunt atque cum magna letitia laudes persultauerunt. In crastino de ciuitate, Iudith consilio, cum magno tumultu exeunt, impetum in hostes faciunt. Illi uero ut dominum suum capite truncatum inuenerunt, nimio dolore perculsi, omnes pariter in fugam uersi sunt. Quos insequentes multa milia passim strauerunt, reliquos cum magno dedecore profugauerunt; reuersique ingentem predam collegerunt, Hierosolymam uenerunt; uictimas Deo obtulerunt qui populum suum per feminam redemit, et tristiciam eorum in gaudium conuertit.  Sic Deus superbos dispersit, humiles autem exaltans protexit . Quod hec uidua uicit tyrannum, significat quod caro Christi uicit diabolum.

Legitur quoque quod rex Asuerus  grande conuiuium cunctis principibus et populis regni sui fecerit, et inter epulas reginam uasti corona redimitam introduci iusserit. Quam intrare rennuentem rex regno priuauit, Hester pro ea regno sublimauit. Post hec rex quendam Aman super regnum exaltauit cunctosque principes ei subiugauit. Cui cum omnes cepissent genu curuare, Mardocheus, regine patruus, noluit eum adorare. Unde indignatus disposuit eum cum omni progenie sua neci tradi,  cum regis sigillo decreuit omnes Iudeos per regnum Asueri exterminari, altumque erexit eculeum in quo uoluit suspendere Mardocheum. Interea duo uolebant regem occidere, quos per Mardocheum proditos iussit rex perdere, Mardocheum uero iubet purpura et corona indui, regio equo per ciuitatem circumduci, Aman cum militibus preire, laudes ei concinere. Hoc facto Mardocheus regine dixit quia Aman eam cum omni parentela sua morti addixit. Que omni populo ieiunium indixit, se cum eis uigiliis, ieiuniis, orationibus afflixit. Quo peracto conuiuium instruxit, regem inuitans; Aman quoque adesse iussit. Inter epulas regem pro sui populique uita  rogat; se omnesque suos ab Aman damnatos narrat. Quem rex, furore repletus, iussit suspendi in eodem eculeo quem ipse preparauerat Mardocheo. Porro  ipsum Mardocheum pro eo principem constituit; qui omnem cognationem Aman suspendio interire iussit. Sic Deo disponente innocens populus liberatur; semen nequam iuste exterminatur .

Hic rex, quamuis gentilis, typum Christi gessit, qui uerus Rex regum genitus, de radice Iesse surrexit. Hic principibus et populis regni sui conuiuium fecit, quia apostolis orbis principibus et fidelibus regni superni populis corpus suum et sacram Scripturam in epulas dedit. Reginam uasti coronatam ad conuiuium uocauit, quia Synagogam lege et prophetis  redimitam ad celestes epulas inuitauit. Que rennuens intrare regno priuatur. Hester captiua in solio ipsius locatur, quia Iudea incredula de regno Christi eiicitur; Ecclesia de gentibus, a diabolo captiua, in thalamum regis consors celestis regni ducitur. Aman qui a rege exaltatur, est Iudaicus populus qui a Deo regno et sacerdotio ac diuino cultu sublimatur. Qui querit regine progeniem extirpare, quia Iudaicus populus querit Ecclesie populum exterminare. Aman quoque, qui Mardocheo eculeum erexit, diabolum significat qui Christo crucem erexit. In eundem eculeum suspenditur quia diabolus in crucis patibulum comprehenditur. Quo  qui super regem coniurauerant sunt duo infideles populi: Iudaicus et gentilis, qui Christum  regem occidi consilium dederant. Quos Mardocheus  accusat, quia Christianus populus opera eorum improbat. Illi a rege enecantur, et isti a Christo damnantur. Mardocheus purpura et corona insignitur, et Christianus populus martyrio et eterna gloria uestitur. Equo regio per ciuitatem ducitur, quia Christianus populus per totum mundum a doctoribus colitur. Ordo namque predicatorum equus Christi regis dicitur, in quo ipse per orbem uehitur. Aman cum militibus laudes ei consonat, quia Iudaicus populus cum gentilibus uelit nolit Christiani populi preconia celebrat. Regina regem ad conuiuium uocat, quia Ecclesia Christum ad sollemnia sui corporis inuitat. Aman etiam adesse iubet, quia infideli populo suas epulas predicando prebet. Aman quoque, qui Mardocheo erigit eculeum, est Antichristus,  qui populo fidelium indicit mortis supplicium. Qui eodem eculeo suspenditur, quia et ipse mortis supplicio interimitur. Mardocheus a rege preficitur princeps, quia fidelis populus peracto iudicio  super omnia bona Domini constituitur. Semen Aman exterminatur, quia tunc generatio malorum damnatur. Populus autem regine liberatur, et tristicia eius in gaudium commutatur, quia generatio rectorum benedicetur, leticia et exultatione perfruetur. Nunc, karissimi, toto corde Dei obsecramus clementiam qui sedet super thronum et iudicat iustitiam, faciens iudicium omnibus iniuriam pacientibus, ut nos illa die ab infideli populo segreget; fideli autem in suo regno associet, ubi oculus . . . .



DOMINICA XXIII.


 Beati omnes qui timent Dominum, qui ambulant in uiis eius . Deum timere est a malo declinare; in uiis eius ambulare, est bonum facere. Qui ergo Deum timent peccata deuitando, beati sunt, quia penas euadunt; et qui in uiis eius ambulant bona operando beati sunt, quia gaudium Domini intrabunt. uie Domini precepta illius sunt que homines ad supernam patriam ducunt. Uniuerse  autem uie Domini misericordia et ueritas . uie Domini sunt misericordia omnibus in eis ambulantibus, uerita cunctis ab eis declinantibus. Ideo Deus noster est ut dominus a seruis timendus, ut pater a filiis diligendus. Timore eius peccata fugiamus, amore ipsius bonis actibus insistamus, quatenus de hac misera uita transeuntes, luctuosam uitam euadamus et ad beatam uitam ipsius ope perueniamus. Tres uite sunt: una super nos beata, quam sancti cum angelis beate uiuunt; altera misera, in qua iusti adhuc hic suspirantes ingemiscunt; tercia subtus nos luctuosa, in qua spiritus damnatorum cum demonibus consistunt. Nobis ergo in  media uita constitutis due uie se offerunt que quosdam ad superiores, quosdam autem ad inferiorem ducunt. A dextris se prebet uia arta et angusta ducens de hac miseria per se ambulantes ad beate uite amenitatem; a sinistris uero pandit se platea lata et spaciosa ducens in se gradientes ad luctuose uite calamitatem. Arta uia et angusta est mundi desideria et carnis concupiscentias fugere; malum  pro malo non reddere; uigiliis et ieiuniis corpus macerare; orationibus et assiduis Dei laudibus insudare. Lata autem et spaciosa uia est ludere, edere, bibere, fornicari, uenari, inimicos opprimere , deliciis carnis diffluere. Hoc diabolus docuit, et per eam genus humanum ad interitum deduxit. Illam Christus factis et dictis ostendit et per eam perditum hominem ad gloriam reduxit. Et quia prophete per hanc solam uiam genus humanum rediturum ad patriam preuiderunt, ideo Christum uerum et certam uiam omnes consona uoce predixerunt, eumque omnes uidere desiderauerunt. Iacob namque moriens dixit: Salutare tuum expectabo,  Domine . Et Moyses: Obsecro, inquit, Domine mitte quem missurus es . Dauid quoque ait: Domine, inclina celos tuos et descende . Esaias inquit  : Utinam, inquit, disrumperes celos et descenderes . Et merito eius desiderio deficiebant quia eum futurum presciebant. Nam ante ipsius aduentum fusca mors mundum obtexit, omnes per iter sinistrum in perditionem direxit. Omnes quasi in tenebris errabant quia lumen Christum non habebant, et ideo per spaciosam uiam a sinistris ceco corde in morte ruebant. Christo autem sole solis in mundo apparente, immo uita angelorum se mortalibus exhibente, tetra mors pauefacta fugit, seque in abdita Tartari confusa abscondit, sicut oriente sole caligo noctis  fugatur et mundus ipsius iubare illustratur. Idcirco dilectissimi, cum iter salutis nobis per Iesum pateat, et lucerna uerbi Dei ex utraque parte uie resplendeat, toto corde sinistrum tramitem relinquentes, dextrum callem toto annisu carpamus ut ad summam beatitudinem perueniamus. Hec autem uia est caritas per quam aditur summe beatitudinis claritas.

In hanc tendunt Xu semite ducentes ad atria uite: scilicet pacientia, benignitas et alie quas enumerat Apostoli subtilitas. Porro summa beatitudo in hac uia ambulantes quasi per X et uII brachiis ad se attrahit, quia per X precepta legis et per uII dona Spiritus sancti portas uite nos Christus intrare docuit. Has autem X et uII distinctiones beatitudinis  Spiritus sanctus per prophetam nominatim exprimit et singularem dignitatem subtiliter innuit.

Primo dicit beatos scuto fidei uicia et concupiscentias superantes et in lege Domini die ac nocte meditantes. Beatus, inquiens, uir qui non abiit in consilio impiorum quomodo [quoniam] nouit Dominus uiam iustorum . Primus  homo infelix prauo consilio consensit et omnes sequaces suos in mortem traxit; Christus, beatus uir et uia iustorum, omnes per se gradientes reducet ad gaudia angelorum. Qui ergo peccatis non consentit ad hunc tendens beatum uirum, erit in summa beatitudine ut lignum uite in paradiso plantatum .

Secundo dicit beatos spe gaudentes, in Domino,  non in se confidentes. Beati, inquit, omnes qui in eo confidunt , quia in monte sancto eius, id est in Christo, gaudebunt. Inde iterum: Beatus uir qui sperat in eo , quia dies bonos uidebit in celo . Et iterum: Beatus uir cuius est nomen Domini spes eius , quia canticum nouum inmittetur in os eius .

Tercio dicit beatos penitentes dilectione feruentes, quia caritas operit multitudinem peccatorum , et per Spiritum sanctum, qui est caritas, datur remissio peccatorum. Beati, inquit, quorum remisse sunt iniquitates et quorum tecta sunt peccata . Per caritatem remittuntur, per  bonam operationem conteguntur. Beatus uir talis erit, quia ei Dominus peccatum in iudicio non imputabit. Hic in Domino cum iustis exultans letabitur, cum rectis corde gloriabitur .

Quarto dicit beatos Deum pure colentes et eius hereditas fieri cupientes. Beata, inquit, gens cuius est Dominus Deus, eius populus quem elegit in hereditatem sibi , Hii exultent in Domino, quia tales decet collaudatio . Inde iterum: Beatus, inquit, populus cuius Dominus Deus eius , quia hii canticum nouum Deo cantabunt cum de manu filiorum alienorum eruti exultabuntur .

Quinto dicit beatos hospitalitatem sectantes, per pauperes sibi celestes diuitias thesaurizantes.  Beatus, inquiens, qui intelligit super egenum et pauperem, quia in die mala liberabit eum Dominus . Dies mala est cum homo aliquam afflictionem uel in manus inimicorum inciderit, unde eum Dominus statim liberabit. Dies etiam mala est dies ultima, ubi eum Dominus conseruans, in animam inimicorum non tradet, sed beatum in terra uiuentium faciet .

Sexto dicit beatos de plebe Domini electos et ad laudandum eum assumptos. Beatus, inquit, quem elegisti et assumpsisti; inhabitabit in atriis tuis . De his iterum: Beati, inquit, qui habitant in domo tua; in seculum seculi laudabunt te .

Septimo dicit beatos orationi instantes, auxilium  Domini iugiter inuocantes. Beatus uir cui est auxilium ab te  , hii de uirtute in uirtutem ibunt et Deum deorum in Syon uidebunt, ubi est melior dies una super milia . Inde iterum: Beatus cuius Dominus Iacob adiutor eius, spes eius in Domino Deo , quia in secula regnabit cum eo.

Octauo dicit beatos Deum laudantes et celestia contemplantes. Beatus, inquit, populus qui scit iubilationem , quia hii in lumine uultus tui ambulabunt et in nomine eius in eternum exultabunt .

Nono dicit beatos a Domino eruditos et in lege eius doctos. Beatus, inquit, homo quem tu erudieris.  Domine, et de lege tua docueris eum . Horum animas consolationes Domini letificabunt  quando docti sicut splendor firmamenti fulgebunt, et quasi stelle qui multos ad iusticiam erudiunt .

Decimo ponit beatos iustum iudicium custodientes et iusticiam in omni tempore facientes. Beati, inquit, qui custodiunt iudicium, et iusticiam in omni tempore faciunt . Hii de nationibus secernentur ut in laude Dei glorientur ad uidendum in bonitate electorum Dei, ad letandum in leticia gentis sanctorum .

Undecimo ponit beatos, ut filii patrem timentes et  mandata eius custodire cupientes. Beatus, inquit, uir qui timet Dominum; in mandatis eius uolet nimis . Hic timor sanctus permanet in seculum seculi et introducet filios in conspectu patris eterni. In hac beatitudine currentes in memoria eterna erunt; gloriam et diuicias in domo Domini possidebunt .

Duodecimo ponit beatos in uia, id est in Christo, macula peccati carentes et in lege Domini, id est in caritate ambulantes. Beati, inquit, immaculati in uia, qui ambulant in lege Domini . Horum anima uiuet in eternum et laudabit Dominum in seculum .

Tertio decimo ponit beatos mandata Domini ad faciendum perscrutantes et in toto corde Dominum  exquirentes. Beati, inquit, qui scrutantur testimonia eius, in toto corde exquirunt eum . Hii erunt a Domino benedicti, sicut hii qui declinant a mandatis eius maledicti .

Quarto decimo ponit beatos desiderium suum in bonis implentes. Beatus, inquit, qui impleuit desiderium suum ex ipsis; non confundetur cum loquetur inimicis suis in porta . Inimicos suos demones per humilitatem uincentes. Porta, dies iudicii est, per quam intratur in palacium celi. In hac porta tales de peccatis non confundentur , cum inimicis suis insultantes loquentur, sed ipsi hereditas Domini erunt, fructum uentris Marie Christum mercedem habebunt .

Quinto decimo ponit beatos Deum ut serui dominum  timentes et in uiis eius ambulantes. Beati, inquit, omnes qui timent Dominum, qui ambulant in uiis eius . Hic timor hominem a peccatis abducit, caritatem anime adducit; caritas uero intrans eum foras mittit, quia hic timor penam habet . In hac beatitudine festinantes bona Hierusalem omnibus diebus uite sue uidebunt et pacem Isrel Christum habebunt. Qui enim labores manuum suarum manducabit, id est qui bona opera in uiis Domini fructificabit, beatus est et bene ei erit. Huius uxor erit sicut uitis habundans; id est caro eius cum Christo, qui est uitis uera, exultans. Filii eius sicut nouelle oliuarum, scilicet opera in benedictione sanctarum .

 Sexto decimo ponit beatos Babyloniis retribuentes mala nobis inferentes [inferentibus]. Beatus, inquit, qui retribuet filie Babylonis retributionem quam retribuit nobis . Filia Babylonis est caro nostra filia confusionis. Hec mala nobis retribuit cum nos ad peccandum illicit. Huic retributionem suam retribuimus dum eam pro commissis illicitis affligimus. Qui hoc faciunt, principium leticie in die Hierusalem percipiunt .

Septimo decimo ponit beatos paruulos filie Babylonis tenentes et ad petram allidentes. Beatus, inquit, qui tenebit et allidet paruulos tuos ad petram . Paruuli filie Babylonis sunt suggestiones carnalis delectationis. Hos ad petram allidunt qui ob Christi passionem carnalia respuunt.  Hii cum de Babylonia hinc ad Hierusalem remeabunt, ymnum de canticis Syon in eternum cantabunt .

Ecce quot beatitudines hereditabunt qui in uia Christo ambulabunt. Et quia prophete per spiritum tot dotalia Christum Ecclesie allaturum intellexerunt, ideo tantopere eius aduentum concupierunt. Huius duos aduentus predicat Ecclesia: unum quo languidum mundum uisitauit, alium quo collapsum mundum iudicabit.

Ipsius aduentum per quatuor Dominicas extendimus, quia hunc a quatuor ordinibus, scilicet a patriarchis, a iudicibus, a regibus, a prophetis prenunciatum legimus, A patriarchis, ubi Abel agnum, Melchisedech panem et uinum, Abram  filium  obtulit; a iudicibus, ubi Iosue, qui et iehsu, hostes expugnauit, terram populo diuisit, et ubi Gedeon uellus exposuit in quod ros descendit, qui et ipse hostes cum lagenis uicit; et ubi Samson in Gazam ad meretricem introiuit et per hostes in montem ascendit; a regibus, ubi Dauid Goliam strauit, et ubi Salomon templum edificauit; et ubi Iosias pascha celebrauit; a prophetis, ubi eum Esaias de uirgine nasciturum, Hieremias cum hominibus conuersaturum, Daniel Sanctum sanctorum uenturum predixit.

Per quatuor etiam Dominicas eius aduentum recolimus, quia ante legem Abrahe et patriarchis est promissus, a Moyse et prophetis prescriptus, sub gratia a Iohanne et apostolis ostensus, adhuc uenturus  omnibus manifestus.

Ideo nunc intermittimus Gloria in excelsis, quod in natiuitate eius cantabimus, quia ipse nascens gaudium mundo attulit, qui prius tristiciam habuit. Huius aduentum Enoch et Helyas preuenientes, eum mundum [mundo] affuturum prenunciabant, sicut illum olim prophete nasciturum predixerunt. Per quorum predicationem Iudei ad uesperam mundi ad fidem conuertuntur et famem uerbi Dei pacientur atque ut canes ciuitatem, scilicet Ecclesiam circuibunt , et micas sermonum Dei de mensa Christianorum colligere cupiunt.

Illo tempore Antichristus regnabit, qui totum orbem diuersis modis conturbabit, nam cunctos principes  sibi per pecuniam attrahit; cum diuitibus in occultis, ut leo in insidiis ad decipiendum sedet; clerum per mundanam sapientiam decipiet cum uerba contra Altissimum proferet; religiosos signis et prodigiis seducet, quando etiam ignem de celo descendere faciet; uulgus terrore concutiet, cum maxima persecutio in Christianos seuiet. Henoc enim et Heliam interficiet, et omnes sibi resistentes crudeli examinatione perdet. Quem Dominus iehsu spiritu oris sui siue iussu, seu Michahelis archangeli ministerio interficiet, ipseque tunc ad iudicium ueniet. Qui prius uenit iudicandus, tunc ueniet iudicaturus; qui prius uenit occultus, tunc ueniet manifestus. Ad eius aduentum omnes homines resurgunt eique cateruatim occurrunt. Omnium oculi eum  uidebunt et qui eum pupugerunt. Ignis ante ipsum procedet et inimicos eius in circuitu consumet. Sicut olim aqua diluuii super omnes montes Xu cubitis excreuit,  ita nunc ignis super omnia montium cacumina Xu cubitis ascensurus erit. Tunc iustis a dextris Christi positis, impiis autem a sinistris, omnia manifesta omnibus erunt que unquam homines cogitando, loquendo, faciendo commiserunt, et singuli pro meritis dignam retributionem sortiuntur, dum iusti in gaudia, impii in supplicia decernuntur. Ideo dies iudicii dies illa dicitur , quia tunc iustus iudex, iniuste iudicatus, omnia iuste iudicabit, qui orbem terrarum in iusticia et populos in equitate iudicabit . Hec etiam dies Domini uocatur , quia illa  die unicuique pro opere suo iusta merces a Domino recompensabitur.

Tunc diabolus coram omnibus uinctus adducetur, et uidentibus cunctis in stagnum ignis et sulphuris precipitabitur , corpusque eius, scilicet malorum uniuersitas, cum eo mittetur, terraque conuertetur eis in picem et sulphur ardentem  in secula seculorum . Tunc Ecclesia Christi sponsa, diu in peregrinatione Babylonis oppressa, de exilio Babylonie a Sponso suo educetur et cum magno angelorum tripudio in ciuitatem Patris sui celestem Hierusalem introducetur. Tunc iusti sicut sol fulgebunt  et equales angelis  erunt ; et innouatis omnibus erit Deus omnia in omnibus .

Itaque, karissimi, hora est iam nos de somno desidie surgere , ut in bonis operibus peruigiles possimus Christum uenientem leti excipere, quatenus ipse conformet corpus humilitatis nostre configuratum corpori claritatis sue .

Superius est dulcedo, inferius amaritudo; in hoc mundo, qui consistit in medio, utriusque umbratilis imago. Dulcedo ergo celi nos sursum trahat, amaritudo inferni nos impellat ut huius medie uite perhorrescamus miseriam, et beate uite pleni gaudii percipiamus gloriam.

Dum mundus gloria et opibus floruit, urbibus et  uiribus uiguit, et tamen iusti ornatum eius spreuerunt quo habunde nitescere potuerunt. Nunc mundi gloria aruit, nunc omnis seculi honor extabuit; et nos miseri florem eius aridum toto corde amplectimur; nos fugientem et arridentem toto desiderio sequimur; et quia iam caritate frigescente nullius oratio, nullius meritum eum fulcit, iam senio confectus, iniquitate nimia impulsus quantocius corruit, omnes sibi mente inherentes opprimit.

Nunc, karissimi, corda cum manibus ad Deum leuemus,  faciem eius in confessione preoccupemus, ut in appropinquante festo nos in salutari suo uisitet, et in aduentu suo sibi occursantes in celesti palacio collocet: Ubi o . . .



IN ADuENTU DOMINI.


 Beati sunt serui illi quos cum uenerit Dominus inuenerit uigilantes . Si quis uestrum, karissimi, dominum suum ad se noctu uenturum speraret, tota uigilantia aduentum eius expectaret; uenientem summopere excipere festinaret quo se magis gratie ipsius commendaret: ecce uerus Dominus noster ad nos indignos seruulos se uenturum denunciat. Suum aduentum peruigiles prestolantes, sibi uenienti occursantes beatos pronunciat; idcirco cum nesciamus diem neque horam quando ueniat, oportet ut unusquisque nostrum in bona actione uigilare studeat, ne sero aut media nocte, uel galli cantu aut mane adueniens nos imparatos inueniat. . Sero Dominus uenit cum aliquem in senectute de hac uita exire precipit. Media autem  nocte aduenit cum aliquem in iuuentute inopinata morte uocauerit. Galli cantu aduentat cum quemlibet in adolescentia obire imperat. Mane superuenit cum quempiam in pueritia subtraxerit. Beati ergo sunt quos in fide et operatione inuenerit uigilantes, quia erunt cum eo in eterno conuiuio epulantes. Nimium uero infelices sunt quos somno desidie deditos inueniat, quia ab electis suis eos diuidet, et partem illorum cum ypocritis, id est cum demonibus, ponet . Et notandum quod Dominus  non in die, sed in nocte uenturus dicitur, quia quando ueniat a nullo prescitur. Si enim paterfamilias sciret qua hora fur ueniret, utique uigilaret et domum suam perfodi ac res suas tolli minime sineret . Domus est nostrum corpus, paterfamilias est animus, fur est mors. Hec in nocte uenit dum hominem inopinate premit. Dominum inuenit dormientem dum animum reppererit in bonis torpentem. Domum perfodit, quia mox corpus occidit. Occiso autem Domino bona eius tollet, quia miseram animam a bonis eterne uite auellit et ad Tartara cruciandam pertrahit.

Nox XII horas habere cognoscitur, que in IIIIor uigilias diuiditur, et unaqueque uigilia tribus horis  ascribitur. Humana quippe uita nocti  comparatur, quia tenebris ignorantie obscuratur. Hec XII horis dimensuratur, quia presens uite XII mensibus circumrotatur. In IIIIor uigilias partitur, quia annus IIIIor temporibus, uere, estate, autumno, hieme metitur. Tres hore singulis uigiliis annotantur, quia III menses unicuique tempori assignantur. Quatuor etiam uigilie IIIIor etates intelleguntur, in quibus bene uigilantes celesti premio remunerabuntur. De his uigiliis dicit Dominus;  Si in secunda uigilia et si in tercia uigilia uenerit, beati sunt quos uigilantes inuenerit .

Prima uigilia est pueritia. In hac bene uigilant qui innocentiam conseruant. Hii Domino pulsanti confestim aperiunt dum mortem securi suscipiunt, quia mox se cum Christo regnaturos sciunt.

Secunda uigilia est adolescentia. In hac peruigiles excubant qui se carnis illecebris non coinquinant. Hii quoque Domino uenienti leti ostium reserant, quia post mortem gaudia se percepturos sperant.

Tertia uigilia est iuuentus. In hac peruigiles Dominum prestolantur qui mundi desideriis non superantur, sed diuinis preceptis exercitantur. Hii etiam alacres Domino accurrunt  , quia mox in gaudio metunt quod in lacrymis seminauerunt .

Quarta uigilia est senectus. In hac uigilando Dominum expectant qui in bona actione usque in finem perseuerant. Hii diu desideratum Dominum ouantes suscipiunt, quia statim ab eo denarium uite pro labore percipiunt. Sicut enim nunc celebraturi sumus, celestis rex uenit in huius mundi Babyloniam accipere sibi coniugem Ecclesiam; quam seruis custodiendam contradidit, ipse conuiuium instructurus in celum abiit. Seruis precepit uigilare ut quacunque hora aduenerit, parati sint ei cum lampadibus obuiare. Promisit autem se cum magno apparatu aduenturum, et sponsam suam in preparatam ciuitatem inducturum. O nimium beati qui ei occurrere tunc sunt parati! Nam in gaudium  Domini sui cum eo ad nuptias intrabunt, et super omnia bona ipsius constituti in celum exultabunt. Heu! quam nimium miseri qui tunc in peccatis sopiti inueniuntur, quia clausa iam ianua ab eternis epulis excluduntur . Igitur, Karissimi, cum horam Christi aduentus, scilicet diem mortis nostre,  ignoremus, omnes simul iuuenes et uirgines, senes cum iunioribus, in bonis operibus uigilemus, faciem Domini in confessione preueniamus, ut in Natiuitate eius sacramentum corporis eius digne percipiamus, quatenus, cum secundo uenerit, cum ipso in gloria appareamus.

Totum quoque tempus huius seculi nocti comparatur, cui serenus dies uenturi seculi superueniens  Sole iusticie illustratur. Sicut enim tempus noctis luci diei collatum tetra caligine obfuscatur, ita lux omnium dierum huius seculi luci dierum uenturi seculi comparata, prorsus densa obscuritas reputatur. O qualis splendor qualisque gloria lucis illius diei predicatur, que ab ipso Sole angelorum illuminatur, cuius pulchritudinem hic sol et luna mirantur! O qualis gratia illius diei, quam omnes angeli omnesque sancti illuminabunt, qui singuli septuplum plus hoc sole radiabunt! Et si hic mundus tam amenus predicatur qui uno sole tantum illustratur, quid estimandum est de illa uita que tot solibus illustratur. Sed forte dicit aliquis: Hic  sol ideo magnum lumen exhibet, quia magno corpore fulget; anime uero, quamuis serenissime, quid luminis exhibere poterunt que omnino parue sunt. Certe hic sol oculis nostris circumscribitur, radius eius quolibet corpore opposito penetrari  non sinitur, nubibus obtegitur, noctibus prorsus a nobis oculitur; angelici autem spiritus uel anime sanctorum a nullo corporali loco comprehenduntur; soli Deo incomprehensibili atque incircumscripto circumscripti creduntur, cuncta obstantia luce sue claritatis penetrare noscuntur. Hii singuli ab eterno sole illustrati, inmensum fulgorem suum cum illa die participantur, ipsique inuicem alterutra claritate deliciantur. De huius diei incomparabili gloria cecinerunt omnium prophetarum preconia, quia hec  dies melior est super annorum milia.

Nox itaque huius temporis quasi in IIIior uigilias diuiditur, quia hic mundus IIIIor intersticiis distinguitur.

Prima uigilia ab Adam usque ad Ne fuerat, in qua pauci in bono peruigiles periculum euaserant, somno uero malicie oppressos diluuium dimerserat.

Secunda uigilia a Ne usque ad Moysen extiterat, in qua bene uigilantes colloquio Dei frui meruerant, sopore uero neglegentie  grauatos partim sulphur et ignis consumpserat, partim mare Rubrum absorbuerat.

Tercia uigilia a Moyse usque ad Christum erat, in qua galli quasi a media nocte cantus edebant,  dum Moyses lege, prophetis, scriptis dormientes ad laudem Dei excitabant. uigilantes in preceptis Domini terram lacte et melle manantem capiebant; torpori desidie dediti captiuitate et bellis disperierant.

Quarta uigilia ab Christi aduentu usque ad finem mundi tendit, in qua uerus Lucifer Christus apparuit, per quem exortus eterni diei adesse patuit. In hac nobiles galli alis et uocibus somno desides excitabant, dum apostoli et eorum sequaces factis et dictis omnes gentes ad lumen ueri diei euigilare incitabant. In hac peruigiles Sponsi per aduentum eius letificabuntur, errores  uero somno inuoluti torrente ignis deuorabuntur. Hiis autem uigiliis singulis  terne hore ascribuntur, quia in his singulis temporibus iusti fidem sancte Trinitatis habuisse noscuntur.

Harum ergo IIIIor uigiliarum custodes ad uigilandum nos informauerunt dum nos IIIIor principales uirtutes uerbis et exemplis docuerunt.

Prime uigilie namque obseruatores, prudentiam; secunde excubitores, fortitudinem; tercie custodes, iustitiam; quarte uigilie bellatores nos instruxerunt temperantiam. Et quia in his quatuor uigiliis iusti aduentum Christi prestolabantur, ideo quatuor Dominice de aduentu Domini inofficiantur. Et quia IIIIor mundi elementa per secundum eius  aduentum sunt purganda, ideo quadripertita Ecclesia aduentum eius celebrare solet per quaterna officia.

In huius autem temporibus caliginosa nocte quedam stelle diuersis temporibus cum iocunditate luxerunt lumenque suum super nos fuderunt; et quamuis horrorem noctis effugare non potuerunt, tamen iter gradientibus ad uerum solem presignauerunt.

In prima quippe uigilia Abel uelut stella claruit, qui nos pro iusticia mori docuit dum ipse innocens occubuit. Post hunc alii ut astra in nocte micuerunt dum Enos per pietatem Deum inuocare, Enoch per mundiciam cum Deo ambulare, Lamech per piam operationem futuram requiem nos sperare docuerunt.

 In secunda uigilia alii ut sydera celi resplenduerunt,  dum Ne rectitudinem, Sem uerecundiam, Heber stabilitatem, Melchisedech deuotionem, Abraham fidem, Loth hospitalitatem, Ysaac obedientiam, Iacob tolerantiam, Ioseph castitatem nobis premonstrauerunt.

In tertia uigilia uarii stellarum globi noctem radiis depinxerunt dum Moyses mansuetudinem, Phinees zelum, Iosue constantiam, Iob pacientiam, Gedeon fidentiam, Samuel temperantiam, Dauid humilitatem, Salomon prudentiam, Ezechias obsecrationem, Iosias religionem, Helias abstinentiam, Heliseus honorificentiam, Esayus  sanctitatem, Hieremias sinceritatem nos informauerunt. Duodecim prophete  quoque ut Pliades  micuerunt dum nos concordiam  imbuerunt, et Ezechiel benignitatem, Daniel fidelitatem, tres pueri laudationem, Tobias eleemosinas, Hester honestatem, Iudith modestiam, Machabei sufferentiam exemplis ostenderunt.

In IIIIa uigilia stella maris uirgo Maria flamma splendida rutilauit dum iter ad eternum solem humilitate atque castitate demonstrauit. In hac quoque Iohannes Baptista uelut planetarea stella resplenduit, qui peccantes penitentiam primus docuit. In hac etiam uigilia uerus Lucifer, decus astrorum Christus lux angelorum fulsit, qui fulgorem eterni diei astruxit dum nos caritatem instruxit. In hac nichilominus rutilantia sydera flammiuomum iubar per orbem sparserunt dum apostoli dilectionem, martyres fortitudinem, confessores sobrietatem, heremite  mortificationem, uirgines pudicitiam, uidue continentiam nos instruxerunt. Hii omnes ut astra in hac nocte claruerunt et nobis iter ad eternum Solem prebuerunt. Transacta autem ista nocte uerus Sol in uirtute sua splendebit, cum Filius Dei splendor Patris in maiestate sua in iudicium fulgebit. Tunc lunam, scilicet Ecclesiam, de tenebris exemptam eterna claritate illuminabit, omnesque stellas in solis gloriam commutabit. Tunc harum uigiliarum excubitores remunerabit quando a iudicio transiens in nuptiis Agni eis eterna dulcedine ministrabit. Igitur Karissimi, in hoc aduentu Domini sobrie, et iuste, et pie uiuamus quatenus in secundo aduentu leti eum suscipere et in eternum cum eo  regnare ualeamus. Ubi oculus .



Si potens defunctus est sepeliendus, taliter populus est admonendus.


  Beati mortui qui in Domino moriuntur . Tres mortes sunt: una bona et omnibus appetenda; altera mala et omnibus fugienda; tertia misera et omnibus ferenda. Qui seculum pro Deo relinquens se uiciis et concupiscentiis crucifigit, mundo mortuus est, sed Deo uiuit; et quia peccato moritur, uita eius cum Christo in Deo absconditur. Beati taliter mortui qui sic in Domino moriuntur, quia in Christo, qui est eterna uita, uiuificabuntur. Hec est preciosa mors sanctorum, per quam acquiritur uita angelorum. Qui hac morte moritur, nunquam in eternum morietur. Porro corporalis mors iustorum somnus dicitur, per quam requies eterna tribuitur, sicut scriptum est: Cum dederit dilectis  suis somnum, ecce hereditas Domini . Qui autem criminale peccatum committunt, in anima moriuntur, quia a uita Deo deseruntur. Hac morte mortui mortuos sepeliunt dum compeccantes per adulationem decipiunt. Hec mors peccatorum est pessima , quia ducit ad demonum consortia. Hanc mortem omnes fugiamus, illam autem appetamus ut in eternum uiuamus. Corporalis mors malorum dicitur exterminium, per quam rapiuntur ad eternum supplicium.

Tercia mors est corporis que omnibus est communis, qua omnis homo ob peccatum Ade moritur, et proprio merito aut [ad] gaudium, aut ad tormentum  ducitur. Inde dicit Scriptura: Graue iugum super omnes filios Adam a die matris eorum usque ad diem matris omnium . Omnes homines filii Adam dicuntur quia cuncti de eius semine nascuntur. Graue iugum est labor quo homo hic premitur; lorum est iugis miseria qua constringitur. Horum iugum est super omnes homines a die qua a matribus profunduntur usque in diem qua in terram matrem omnium reuertuntur. Nam sicut auis ad uolatum, sic homo nascitur ad laboris cruciatum . De hoc iugo uolens Dominus nos absoluere, iussit nos suaue iugum et leue onus suum tollere ; laborantes et oneratos precepit ad se fontem uiuum uenire, ut possemus requiem  animabus nostris inuenire , Dum ergo lucem uite habeamus [habemus], ad hunc fontem uite peccata confitendo et penitendo curramus, ne subito tenebris mortis comprehensi , uelimus et minime possimus. Si enim homo tardat, mors non tardat. Et cum neque diem, neque  horam mortis nostre sciamus, omnes in bonis actibus peruigiles maneamus, ut in die mortis Domino leti occurramus, et a labore iam cessamus  et in gaudio pausare ualeamus. Milicia est uita hominis super terram, et sicut mercennarii dies eius . Mercennarius diem pacti sui magnopere aduenire optat, quo, mercede recepta, liber a labore abeat.  Sic dies mortis est dies a labore emissionis, ubi qui in uinea Domini tota die, scilicet in lege Domini tota uita sua laborauit, denarium uite reportabit ; qui uero ut sterilis ficulnea terram occupauit , et ut palmes arescens non fructificauit , de uite Christo securi mortis excidetur et in ignem gehenne mittetur . Omnibus hominibus Deus terminum uiuendi constituit, quem nullus preterire poterit. Multi autem ad prescriptum terminum non perueniunt dum spacium uiuendi malis operibus perdunt. Et ideo quia mali nunquam cogitant se morituros, omnes subito morte rapiuntur; iusti autem quia iugiter pertractant de hinc discessuros, nunquam repentina morte preueniuntur. Dicit Dominus: Si sciret paterfamilias  qua hora fur ueniret, uigilaret utique et non sineret perfodi domum suam . Dies mortis sicut fur in nocte ita ueniet. Fur in nocte ueniens et patremfamilias dormientem inueniens, domum irrumpit; ipso occiso bona eius diripit: ita cum inopinata mors aduenerit, et animum a bono opere torpentem inuenerit, domum corporis perfodit, animam exstinguit, delicias uite ei abstraxit, ad supplicia non preuisa pertrahit. Dies enim hominis sicut umbra declinant, et quasi nubes uento impulsa peruolant. Quid namque homo nisi putredo? Et quid filius hominis nisi uermis? Homo quippe de immundo conceptus semine, de fragili nascitur muliere, breui hic uiuens tempore. ut harundo temptationibus mouetur, multis miseseriis repletur . Quasi flos in pueritia egreditur,  uariis doloribus in iuuentute conteritur, in senectute uiribus deficiens fugit uelut umbra, in morte tabescens recipitur iterum a terre uulua. Omnis homo cum dolore mundum ingreditur, cum dolore iterum egreditur. Mox natus plorat, quia laborem et dolorem sibi futurum pronunciat. Deinde superuacuo labore totum studium ut aranea  impendens thesaurizat, nesciens cui ea congregat . Post pusillum alienis diuicias suas relinquit et solum sepulcrum domus eius in eternum erit , sicque homo uermes, bestias, serpentes hereditabit. Caro namque partim in uermes uertetur, partim ab ipsis consumetur, partim in putredinem, deinde in puluerem redigitur;  medulla autem in serpentes, cerebrum eius dicitur uerti in bufones. Et quia homo serpenti ad peccandum consensit, moritur, et post mortem ideo iuste in serpentes uertitur. Dicit Scriptura: Melius est ire ad domum luctus quam ad domum conuiuii . In conuiuio quippe homines mortis et eterne uite obliuiscuntur; in luctu mortui hominis future mortis recordabuntur. Si homines nobis mori referrentur, forsitan non crederemus; ecce cottidie ante oculos mortuos cernimus, et nos eternos putamus. En cuius corpus inpresentiarum conspicitis: flos mundi, gloria patrie, honor regni, omne decus extitit generis, a principibus honorabatur, ab equalibus uenerabatur, a subiectis timebatur, ab omni plebe honorificatur . Nunc si pallium quo operitur  tollitis, quique amicissimi eum inspicere, ei appropinquare perhorrescitis, et quemlibet pauperrimum tamen uiuentem eo meliorem iudicatis. Porro si post aliquot dies eum in sepulcro uideretis, utique fetorem putredinis eius quam maximo fugeretis; quanto enim quis fuerit pinguior, tanto fetor eius erit intolerabilior. Hodie, karissimi, pro anima eius orate, sacrificium salutare pro eo sacrificate, ut Deus omnes noxas eius relaxet, et sicut hic eum fidelibus, ita ibi eum sanctis in gloria associet.

Ideo etiam ad ecclesiam deferuntur corpora mortuorum ut eis subueniat oratio conuentus populorum. Et sicut peccatis et seculo morientes in morte Christi per baptismum in utero matris Ecclesie sepeliuntur,  ita carne mortui in gremio Ecclesie terra operiuntur, quatenus cum fideles ibi conuenerint, uisis eorum sepulcris, preces pro eis fundant, et quid eis futurum sit in memoria habeant. Iustis non nocet si extra ecclesie cymiterium tumulantur, sicut econtra nichil prodest impiis si in ecclesia sepeliantur. Horum officia secundum officium mortis Domini ideo agimus, quia in Domino morituros [mortuos?] mortis eius participes credimus. Hos ideo ad orientem uersos in sepulchris  ponimus, quia eos resurrecturos nouimus, sicuti solem cottidie in oriente surgere cernimus.

Primo die tantopere pro eis laboramus ut eis coram iudice consistentibus succurramus; nam post mortem unicuique illud iudicium irrogatur quo  omne genus humanum in ultimis iudicatur. Tunc autem gloria uel pena duplicatur cum corpus anime associatur.

Septimum diem idcirco recolimus ut eis dimittatur quicquid commiserunt in ebdomade uII diebus. Tricesimum ideo agimus ut eis relaxetur quod delinquerunt in mensis XXX diebus.

Anniuersarium autem propterea commemoramus ut peccatum eorum toto anno patratum deleamus.

Karissimi, frequenter orare debetis pro omnibus fidelibus defunctis, maxime pro uestris propinquis, quia sic in estu ambulans et sitiens fonte frigide aque refocillatur, sic in penis positi uestris orationibus  uel elemosinis refrigerantur. Cum pro bonis oratis, illis proficit ad honorem, uobis autem ad salutem. et oratio uestra in sinum uestrum conuertetur, quia ipsi orant ut unusquisque eis in gloria associetur. Cum autem pro his qui in pena sunt oratis, et uos ipsos liberatis, quia [qui] pro alio orat, se ipsum liberat. Pro damnatis uero, scilicet paganis, iudeis, hereticis, malis catholicis non est orandum, ne oratio uestra fiat in peccatum, quia, sicut Scriptura dicit, Deum blasphemat qui pro impio orat.

Iusti morientes ab angelis uelut sponsa suscipiuntur et cum celesti armonia in gaudium Domini deducuntur; quidam autem, minus emendati, quibusdam penis purgabuntur, quarum minime maximas  huius mundi penas uincere traduntur. Quidam nimio calore, quidam maximo cruciantur algore; quidam magno fetore; quidam autem puniuntur tenebrarum horrore. Et sicut hic diuersis peccatis subduntur, ita ibi diuersis penis afficiuntur. Et secundum modum peccati extenditur modus supplicii. Hii omnes orationibus, uigiliis, ieiuniis, elemosinis iustorum liberabuntur et sanctis in gaudio associabuntur. Hec uero his tantum proderunt qui uiuentes hec pro aliis fecerunt.

In inferno damnati diuersis suppliciis pro diuersis meritis, alius minus, alius plus, cruciabuntur, nunquam autem liberabuntur. Pro mortuis frustra oraremus si nos minime resurrecturos speraremus. Resurgent autem omnes mortui ea etate et mensura  qua Christus  resurrexit, scililicet XXX annorum, tam infans unius noctis quam aliquis nogentorum  annorum. Tunc iusti fulgebunt sicut sol in regno Patris eorum ; et sicut est alia claritas solis, alia claritas lune, alia claritas stellarum , sic erit et diuersitas iustorum. Stella ab stella differt in claritate , sic et resurrectio mortuorum, quia docti ut splendor firmamenti ad iusticiam multos erudientes quasi stelle lucent in gloria iustorum . Omnes quidem ut sol fulgebunt, sed alii pre aliis, sicut quedam stelle pre stellis splendebunt; alii uere pre illis, ut luna nitet pre stellis; itemque alii pre illis rutilant in gloria ut sol radiat pre luna. Sic, karissimi, beati in gloria uiuificabuntur, et hic peccatis  in Domino moriuntur. Qui autem in anima mortui, hic per penitentiam non surgunt, mortui corpore in eternum peribunt. Qualiter hostia salutari uel elemosinis sepe anime liberate sint, multa quidem legimus, sed pauca uobis referre uolumus.

Quidam presbyter pro medicina aquas de terra calidas manantes balneabat; qui in ipso feruore uirum stantem inueniebat, isque presbytero balneum intranti et egredienti obsequium prebebat. Cui presbyter die quadam panem pro caritate attulit, quem  ipse recipere noluit; merens et anxius se hominem fuisse illamque pro peccatis suis post mortem subisse penam retulit; ut eumdem panem Deo pro se offerret petiit, et si reuersus eum non inueniret, se liberatum sciret. Hec dicens euanuit, et quod spiritus fuerit apparuit. Presbyter autem ad ecclesiam regressus, uigiliis, ieiuniis, orationibus per septimanam pro eo laborauit, hostiam salutarem immolauit, deinde ad balneum pergens, uirum non inuenit quia iam in refrigerium peruenit.

Quidam miles in bello capitur, uinculis astrictus carcere includitur. Quem uxor putans mortuum, cottidie pro eo obtulit sacrificium. Qui post XXX dies de angustiis eripitur, domum reuertitur. Gaudenti uxori retulit qualiter cottidie per XXX dies  aliquot  solatium ei euenerit, ac demum solutis uinculis carcere reserato ipse liber exierit. Per hos patet si huius anima in penis fuisset, utique sicut corpus de carcere liberata esset.

Alius in bello miles uulneratus inter uulneratos corruit; deinde resumpto spiritu surgens abiit, qui ab hostibus comprehenditur, catenis innectitur, sed  mox rigor catenarum soluitur. Cum autem sepius ligaretur et toties a uinculis solueretur, cunctis mirantibus nouamque rem stupentibus, ait quidam eum arte peritum quo sciat soluere nexum. Ille negat se aliqua arte imbutum, dicens autem se habere fratrem presbyterum quem putet pro se Domino obtulisse sacrificium, et hoc modo solutum uinculum; et ita erat; nam ab hostibus dimissus  ad suos rediit, fratrem suum cottidie pro se quasi pro mortuo missas celebrasse didicit. Ecce quantum ualet deprecatio iustorum que pie impenditur spiritibus mortuorum, per quam etiam redimuntur capta uiuorum corpora. Igitur, karissimi, diligenter oremus pro defunctis, et orabitur pro nobis quandoque mortuis. Quod si neglexerimus, et nos in neglectum uiuis ueniemus. Si bene uixerimus, certe oratione non indigebimus, sed cum Christo in gloria celesti erimus. Quam oculus non .



COMMENDATIO HUIUS OPERIS.


 Qui ad celestia inardescunt et alios uerbo accendere cupiunt, sunt multi sermones sanctorum, diuerse omelie Euangeliorum, passiones martyrum, uite sanctorum, de quibus omnibus poterunt copiose instruere populum Christianorum. Rogo autem laborantes in caribdi secularis phylosophie ne despiciant hoc pitaciolum legis diuine, scientes hoc non sibi sed ciuibus Hierusalem, scilicet humilibus, conscriptum, quibus solummodo et supernum regnum ut filiis est promissum. Ciues autem Babylonie, uidelicet superbi, habunde sunt a suis preceptoribus instructi. Horum doctrinis innitantur quorum et uitam summopere imitantur. Et ideo qui  nenias opinionis mundane dispositionis amplectuntur, legant Platonem; quos cauillare delectat, discant Aristotelem; bella amantes habent Maronem; libidini uacantes, Nasonem; discordes incitat Lucanus et Stacius; petulantes instruit Horacius et Terentius; sed quia horum nomina de libro uiuentium sunt deleta, non memor ero nominum eorum per labia mea. Ego autem humilis assertor humilis Iesu Christi, humilitatem, castitatem, misericordiam et concordiam doctus, ad uitam properantes docui. Magnam siluam ingressus, diuersas frondes decerpsi; de lato campo multicolores flosculos collegi; pulchram mitram contexens capiti sponse Christi  imposui. In nauicula Petri  residens, linum ad capiendos euangelicos pisces contexui, quo et ipse toto corde opto de mundi gurgite extrahi. Iusticiam esurientibus, famem uerbi Dei pacientibus paraui pulmentum de herbis bene olentibus, ne deficiant in uia cum pane non habentibus. De magno mari dulces guttas hauriens congregaui, quasi sitientium labiis instillaui. Sed qui sint asueti splendidis  epulis adeant mensas instructas copiosis ferculis, quas summe sapientie dapiferi Augustinus, Gregorius et eorum consimiles instruxerunt et conuiuas omnibus bonis repleuerunt. Porro uariis negociis impliciti ista pauca facere et docere studeant, et Domino opitulante, perennem gloriam se cum illis adepturos gaudeant. Prestante Domino nostro Iesu Christo.



IN CONuENTU FRATRUM.


 Beati immaculati in uia qui ambulant in lege Domini . Perpendere oportet nos, fratres, qui sumus et ubi simus, unde uenerimus, quo futuri simus. Certe ciues Hierusalem sumus, sed heu! certe in Babylonia positi sumus. A patria in exilium  uenimus, de uita in mortem futuri erimus. Rex namque celestis gloriosos milites in suo clarissimo palacio constituit, inestimabilis glorie sui decoris nosfrui uoluit; sed heu! nos nimium miseri! Dominum et Regem nostrum sponte fugimus; fraudulentum predonem, crudelem latronem, apostatam furem transfuge secuti sumus; amenam patriam, immensam gloriam, omnium deliciarum affluentiam deseruimus, in exilium, in peraculum,  in laborem et dolorem, in angustiam et in omnem miseriam decepti peruenimus; sed hoc fallacissimo deceptori non suffecit nos gloria denudasse atque in hanc calamitatem seduxisse, quin etiam doceret quosdam per publicas, quosdam per occultas semitas post se currere,  qui eos de exilio in exitium eternum posset perducere. Publice quippe uie sunt homicidia, adulteria, furta, periuria, idolatria, luxuria, quia pene omnes nouerunt quod per hec gradientes ad interitum tendunt; et qui talia agunt, uidentes scientesque ad mortem uadunt. Occulte autem semite sunt hereses, secte, falsa iusticia, uana gloria, simulationes, uane traditiones, immoderata ieiunia, incongrua uota uel sacrificia in interdictis locis, uel in inconuenientibus locis conuenticula: Hee uie ab hominibus quidem  iuste uidentur, sed coram Domino male sunt, et ideo nouissima illarum ad perditionem ducunt. Qui per has gradiuntur,  quasi ceci et ignari ad Tartara trahuntur. Porro Rex noster misertus suos quondam milites per precipicia uiciorum ad interitum ruere, misit Filium suum eos ad amissam miliciam per callem uirtutum reducere. Hic docuit nos itinera impiorum declinare,  per uiam caritatis ambulare, et sic de hac Babylonia ad supernam Hierusalem remeare. Hec quippe est uia iustorum, hec recta semita rectorum, ducens per se ambulantes ad atria beatorum. Beati immaculati in hac uia qui ambulant in lege Domini. Lex Domini est Deum et proximum diligere et hac lege per hanc uiam gressum ad patriam paradysi dirigere. In hac uia repatriantes preuia dux sapientia debet nos ducere; sacre Scripture scientia, uelut lucerna, ante nos splendescere, celeste gaudium nos trahere, gehenne timor impellere, et ne a regia uia liceat a dextris uel sinistris deuiare, hinc consilium, inde discretio rectum callem presignare. Ne autem in hac uia deficiamus, pane  lectionis et orationis necesse est nos lassantes frequenter reficiamur; et ne forte lubricantes gradu labamur, normam quasi quandam perticam sanctus Benedictus per longitudinem uie tetendit, qua sustentemur. Cui si totis uiribus inniti curabimus, inoffenso pede regiam ciuitatem cum triumpho intrabimus. Multe autem et diuerse semite in hanc uiam tendunt, quas calles iusticie magisterium et studium ostendunt, que singula per se gradientes, in uiam caritatis et per hanc in supernam patriam ducunt. Sunt autem hii calles utrinque in caritatem tendentes


Plurima sanctorum sunt hec moderamina morum, Per que qui pergunt, ad gaudia celica uertunt.

     Hinc diaboli abnegatio, inde Dei adoratio.
    Hinc mundi abrenunciatio, inde uite annunciatio.
    Hinc seculi abalienatio, inde secreti amplexatio.
    Hinc mali abdicatio, inde boni approbatio.
    Hinc ueri affirmatio, inde errantis auocatio.
    Hinc cibi abstinentia, inde boni appetentia.
     Hinc uirtutum affluentia, inde bonorum adipiscentia.
    Hinc uoti alacritas, inde eiusdem agilitas
    Hinc amabilitas, inde affabilitas.
    Hinc aduersitas, inde amaritudo.
     Hinc austeritas, inde anxietas.
    Hinc admonitio, inde afflictio.
    Hinc affectio, inde abiectio.
    Hinc angustia, inde astucia.
    Hinc amicicia, inde adminicula.
    Hinc mundi ariditas, inde spiritualium uiriditas.
    Hinc bonitas, inde benignitas.
    Hinc beneficientia, inde beniuolentia.
    Hinc benedictio, inde beatificatio.
    Hinc conuersio, inde confessio.
    Hinc cognitio, inde iustorum compunctio.
    Hinc contritio, inde iustorum coniunctio.
    Hinc colluctatio, inde consolatio.
     Hinc collaudatio, inde contemplatio
    Hinc consideratio, inde consiliatio.
    Hinc constantia, inde concordia.
    Hinc continentia, inde clementia.
    Hinc castitas, inde claritas.
    Hinc credulitas, inde commoditas.
    Hinc cantatio, inde clarificatio.
    Hinc custodia, inde castimonia.
    Hinc uirtutum congregatio, inde earumdem conseruatio.
    Hinc bonorum collatio, inde sanctorum copulatio.
    Hinc artium contractio, inde iustorum confabulatio.
    Hinc uirtutum copia, inde spiritualium copula.
     Hinc correptio, inde collectio.
    Hinc dilectio, inde discretio
    Hinc deuotio, inde directio.
    Hinc deprecatio, inde boni desideratio
     Hinc doctrina, inde disciplina.
    Hinc dulcedo, inde demulcedo.
    Hinc equitas, inde egestas.
    Hinc erubescentia, inde uirtutum excellentia.
    Hinc bonorum electio, inde miserorum ereptio.
    Hinc fraternitas, inde fidelitas.
    Hinc felicitas, inde firmitas.
    Hinc fides, inde fames.
    Hinc frugalitas, inde familiaritas.
    Hinc fortitudo, inde fiducia.
     Hinc fructificatio, inde federatio.
    Hinc glorificatio, inde gratiarum actio
    Hinc gaudium, inde gaudimonium.
    Hinc uirtutum abundantia, inde honorificentia.
    Hinc honestas, inde iusticie hereditas.
    Hinc hospitalitas, inde humilitas.
    Hinc iusticia, inde iudicia.
    Hinc intellegentia, inde innocentia.
    Hinc iudicatio, inde iustificatio.
    Hinc Dei inuocatio, inde uite inmaculatio.
    Hinc iubilatio, inde iocundatio.
    Hinc indulgentia, inde indigentia
    Hinc calamitas, inde captiuitas.
    Hinc letitia, inde lectio.
    Hinc largitas, inde longanimitas.
     Hinc misericordia, inde memoria.
    Hinc meditatio, inde miseratio
    Hinc mundicia, inde moderantia.
    Hinc magnificentia, inde munificentia.
    Hinc mansuetudo, inde mortificatio.
    Hinc modestia, inde peccati molestia.
    Hinc nuditas, inde morum nobilitas.
     Hinc oratio, inde operatio.
     Hinc obsecratio, inde occupatio.
    Hinc obedientia, inde obseruantia.
    Hinc pax, inde paupertas.
    Hinc pietas, inde puritas.
    Hinc probitas, inde in bonis prosperitas.
    Hinc predicatio, inde postulatio.
    Hinc peregrinatio, inde propiciatio.
    Hinc prudentia, inde perseuerantia.
    Hinc pacientia, inde penitentia.
    Hinc pudicicia, inde perseuerantia
    Hinc perfectio, inde protectio.
    Hinc boni professio, inde duri perpessio.
    Hinc probatio, inde prolatio.
    Hinc purgatio, inde placatio.
     Hinc sanctorum potentia, inde uiciorum pumentia.
    Hinc requies sancta, inde quietudo appetenda.
    Hinc ratio, inde reuerentia.
    Hinc remissio, inde redemptio.
    Hinc remuneratio, iude reconciliatio
    Hinc religio, inde rectitudo.
    Hinc sapientia, inde scientia.
    Hinc spes, inde morum salus
    Hinc sustinentia, inde sufferentia.
    Hinc sollicitudo, inde sanctitudo.
    Hinc suauitas, inde sobrietas.
    Hinc societas, inde sinceritas.
    Hinc sanctitas, inde stabilitas.
     Hinc studium, inde suspirium.
    Hinc temperantia, inde tolerantia.
    Hinc taciturnitas, inde tranquillitas.
    Hinc timor, inde tremor.
    Hinc uirtus, inde ueritas.
    Hinc uictoria, inde uigilantia.
    Hinc uisitatio, inde ad bonum uocatio.
    Hinc bona uoluntas, inde boni facultas.
    Hinc uirginitas, inde uiduitas.
    Hinc Dei ymnus, inde boni zelus.


Hec sunt, dilectissimi, semite iustorum que per latitudinem caritatis ducunt ad conuiuia beatorum. Has nobis patriarche exemplis presignauerunt, has prophete scriptis premonstrauerunt. Per has apostoli  preuii ambulauerunt, has martyres calcauerunt. Has uirgines eundo equauerunt, has uidue triuerunt. Has pueri alacres cucurrerunt, per has omnes iusti ad celestia regna peruenerunt. Porro ab hac regia uia plurima diuerticula uergunt, per que gradientes ad interitum pergunt. Sunt autem hec itinera que deuiant a caritatis uia.


Hec sunt prauorum diuerticula morum, Per que quisquis abit uiuens ad tartara uadit.

     Hinc auaricia, inde audatia.
    Hinc ambitio, inde iniqui questus amaritudo.
    Hinc adulatio, inde accusatio.
    Hinc animositas, inde atrocitas.
    Hinc blasphemie, inde blandicie.
     Hinc cecitas, inde crudelitas.
    Hinc crapula, inde contumelia.
    Hinc concupiscentia, inde contumacia.
    Hinc coniuratio, inde commessatio.
    Hinc confusio, inde contentio.
     Hinc clamor, inde contemptus.
    Hinc discordia, inde duricia.
    Hinc detractio, inde deuoratio.
    Hinc dissensio, inde deceptio.
    Hinc delegatio, inde desperatio.
    Hinc elatio, inde emulatio.
    Hinc ebrietas, inde edacitas.
    Hinc exacerbatio, inde eleuatio.
    Hinc eloquentia, inde extollentia.
     Hinc flagicium, inde furtum.
    Hinc fornicatio, inde fascinatio.
    Hinc facundia secularis, inde fauor popularis.
    Hinc fraus, inde furor.
    Hinc fallacia, inde fraudulentia
    Hinc gula, inde garrulitas.
     Hinc heresis, inde hebitudo.
    Hinc horror, inde homicidium.
    Hinc ira, inde idolatria.
    Hinc iactantia, inde ignorantia.
    Hinc inuidia, inde inanis gloria.
    Hinc iniuria, inde iracundia.
    Hinc immundicia, inde inpudicicia.
    Hinc insania, inde infamia.
    Hinc impudentia, inde inpenitentia.
    Hinc intemperantia, inde inmoderantia.
    Hinc inconstantia, inde iurgia.
    Hinc inflatia, inde indignatio.
    Hinc inquinatio, inde infestatio.
    Hinc illusio, inde irrisio.
    Hinc iniquitas, inde impietas.
     Hinc uanitas, inde inmanitas.
    Hinc ignominia, inde ignauia.
    Hinc inquietudo, inde irritatio
    Hinc insultatio, inde improperatio.
    Hinc calumnia, inde castrimargia
    Hinc cachinnus, inde casus,
    Hinc labor, inde liuor.
    Hinc loquacitas, inde leuitas.
    Hinc lesio, inde libido.
    Hinc luxuria, inde lasciuia.
    Hinc litigatio, inde laceratio.
    Hinc malicia, inde malefecia.
     Hinc molestia, inde mesticia.
    Hinc malignitas, inde mordacitas.
     Hinc mendacia, inde maledicta.
    Hinc nequicia, inde neglegentia.
    Hinc noxe, inde neces.
    Hinc obliuio, inde occisio.
    Hinc odium, inde obprobrium.
    Hinc prauitas, inde peruersitas.
    Hinc periurium, inde parricidium.
    Hinc mali persuasio, inde mali peruasio
    Hinc persecutio, inde pollutio.
    Hinc pigricia, inde peruicatio.
    Hinc preuaricatio, inde prouocatio.
    Hinc presumptio, inde prostitutio.
    Hinc pernicies, inde perfidie lues.
    Hinc rixa, inde rapina.
    Hinc rebellio, inde reprehensio.
     Hinc superbia, inde socordia.
    Hinc saturitas, inde seueritas.
    Hinc scurrilitas, inde simultas.
    Hinc tristicia, inde temulentia.
    Hinc temeritas, inde tenacitas.
    Hinc timiditas, inde tumiditas.
    Hinc tarditas, inde toruitas.
    Hinc terror, inde torpor.
    Hinc titillatio, inde turbatio.
    Hinc uanitas, inde uoluptas.
    Hinc uinolentia, inde uiolentia.
    Hinc uersutia, inde uexordia.
    Hinc uiolentia, inde uexatio.
    Hinc ueneficia, inde uaniloquia.
    Hinc xenodoxia, inde ypocrisis.
     Hinc zeli amaricatio, inde zabuli imitatio.


 Hec sunt, dilectissimi, uie prauorum que ducunt ad consortia demoniorum. Per has quicumque ambulauerunt, in stagno ignis et sulphuris in eternum ardebunt. Has ergo toto annisu declinemus; per semitas autem iustorum toto desiderio ambulemus, quatenus ad eos peruenire mereamur quos nos precessisse gratulamur. Recordemur quod seculum pro superna patria relinquimus, et quia claustralem seruitutem pro eterna libertate subiuimus. Claustralis namque discipline obseruatio est quasi cuiusdam camini examinatio, in qua rubigo peccatorum nostrorum debet purgari et imago Dei in animabus nostris reformari. Postquam uero in igne tribulationis ut  aurum probabimur, tunc de fornace sumpti in palacio celestis regis angelis cequabimur. Qui enim monachi nuncupamur, inter martyres computamur, si professionem nostram factis exequamur. Martyres nempe quamuis grauia, tamen breuia perpessi sunt supplicia, nos uero diuturna patimur martyria. Claustralis etenim inclusio, regularis districtio, uestium abiectio, iuge silentium, alienum imperium, crebra ieiunia, assidua flagella, iuges uigilie, cottidianarum horarum excubie, insuper confessionis confusio, penitentie amaritudo, publica coram fratribus obiurgatio, uel corporis castigatio, orationum instantia, lectionum uigilantia, hec omnia sunt carnis cruciamina.  Et ideo quantum ab argento auri precium, tantum differt ab aliis iustis nostre remunerationis premium. Alii quippe iusti secundum uoluntatem suam Deo seruierunt et quod libuit omiserunt, nos uero iugo obedientie subditi, ac regularium preceptorum loris constricti, non nos sed alium sequimur imperantem, ut iumentum sequimur [sequitur] se minantem. Christi enim animalia sumus, et ideo pascua preparauit nobis in dulcedine Deus. uinee Domini nos operarios noscamus, pondus diei et estus patienter et perseueranter feramus, ut pereto labore cum Christo remuneratore requiescamus. In castris summi regis quasi in procinctu milites excubamus, nocte ac die in acie contra hostes pugnando laboramus.  Et ideo, dilectissimi, habitum nostrum secundum formam Dominice crucis attendamus, mundum nobis nosque mundo crucifixos sciamus, uexillum crucis per pacientiam baiolantes in uiam caritatis properemus contra phalanges uiciorum  armis uirtutum  uiriliter dimicemus, quatenus uictores ad Regem glorie leti perueniamus et in celesti curia cum frequentia angelorum triumphantes perenniter cum Christo laureati gaudeamus. Ubi oculus.



IN CONuENTU POPULI.


 Beati qui te diligunt, Hierosolima, et qui gaudent super pace tua. Quia, dilectissimi, Dei animalia hodie frequentius ad pascua uite confluxistis, et famem audiendi uerbum Dei pabulo Scripture mitigare optimum duxistis, oportet uobis de thesauro  Domini noua et uetera ministrari, prout bonus pastor ouibus et hedis disposuit erogari.

Licet enim una professio Christiane religionis uos omnes quasi in unum gregem congreget, ualde tamen pertimesco ne uos omnes censura summi pastoris in uno ouili in extremis non stabiliet. Diuersitas quippe morum faciet diuersitatem locorum. Multi enim ex uobis uerbum Dei libenter audiunt, libentius opere perficiunt. Hii ex ouibus Christi sunt et hii in iudicio a dextris eius erunt. Plurimi quoque ex uobis sunt qui uerbum Dei audire negligunt, opere implere despiciunt. Sunt etiam plerique qui ex uerbis Dei cruciantur, et nos salutaria monita proferentes cum ueritate,  Christo abhominantur. Hii profecto ex hedis sunt, et hii a sinistris stabunt. Oportet ergo nos proferre que ouibus congruunt et ea que hedis conueniunt. Porro uerus pastor adueniens uos ab inuicem ut oues ab hedis segregabit , et oues quidem in loco pascue ubi eis nichil deerit collocabit , hedos autem in inferno ubi mors depascet eos , mancipabit.

Nempe, fratres, due sunt ciuitates, quarum una Hierosolima, altera uocatur Babylonia. Huius rex est Christus, illius uero diabolus: utriusque autem ciues sunt hic permixti et quasi uni milicie ascripti; sed magna discordia inter se flagrant, et nunc clam, nunc palam alterutrum acriter impugnant, et  hoc certamen tamdiu durabit quamdiu mundus iste stabit. Ad extremum uero ciues Hierusalem cum suo rege in superna curia triumphabunt, ciues autem Babylonie in infernali ergastulo eterna supplicia cum suo rege cruciabunt.

Omnipotens namque Deus, summus opifex, preclarissimam urbem, scilicet Hierusalem  in supernis condidit, in qua fulgentissimam rempublicam decentissimo ordini instituit, dum excellentissimo archangelorum uelut quendam uenerandum senatum constituit, reliqua uero angelorum agmina quasi legiones cuiusdam inuicti exercitus distribuit. In hac republica quidam princeps tyrannidem arripuit, qui primus ciuile bellum sociis intulit, dum Lucifer archangelus altissimo imperatori  similis esse uoluit. Cum [hoc] ergo Michahel archangelus, princeps milicie celestis exercitus, bellum conseruit, uictorque existens eum cum omnibus suis de finibus superne ciuitatis expulit, atque huius mundi exilium subire compulit. Qui cum in exilio  adhuc non solum rebellaret, uerum etiam regnum sibi impudens usurparet, eternus imperator paradysum, quasi quoddam castellum in amenissimo loco plantauit, in quo primum hominem quasi quendam principem ad expugnandum tyrannum collocauit; quem tyrannus dolo circumuentum sue ditioni subegit, captumque secum in exilium abire cegit. Qui in exilio duos homines progenuit, quorum unus terrene ciuitatis, alter celestis ciuis extitit. Inter quos ciuilis discordia mox oritur, et Abel a Cain occiditur, atque alius ciuis Hierusalem, uidelicet Seth, pro eo nascitur.

Cain itaque ciuis terrene ciuitatis primus ciuitatem condidit, sub cuius ditione exercitus regis diaboli  creuit, que in diluuio cum uniuerso populo suo periit. Seth autem, qui hic non manentem ciuitatem habuit , sed futuram non manu factam, sed eternam in celis acquisiuit  exercitum Christi pretulit, qui tempestatem diluuii in archa uelut in quodam castro delituit. Deinde de archa, sicut prius de paradyso, per duos homines duo exercitus quasi de quadam ciuitate in locum certaminis prodierunt, dum electi de Sem, reprobi uero de Cham exierunt. Sem itaque ciuis celestis Hierusalem terrestrem Hierusalem in figura illius superne condidit, in qua exercitus electorum se peregrinari doluit.

Nemroth autem gigas, de semine Cham. Babyloniam fundauit, in qua exercitus reproborum sub  dominio regis diaboli gloriabundus regnauit.

Interea populus Dei in Aegypto peregrinans, a Pharaone rege inique partis grauiter affligitur, sed a suo rege signis et prodigiis mirabiliter eripitur,  per mare Rubrum sicco uestigio educitur, Pharao persequens cum omni populo suo fluctibus inmergitur.

Rex autem celestis ciuitatis exercitui suo ducatum per columnam ignis in nocte, per nubem in die prebebat, quem pane angelico omne delectamentum suauitatis habente per XL annos pascebat, melliflua aqua de petra producta reficiebat, et in terram fluentem lac et mel introducebat; debellatis undique hostibus Hierusalem ciuitatem Melchisedech regi iusticie reddebat. In qua Dauid rex sub figura Christi  exercitus huius princeps extitit, qui exercitum Domini hic peregrinum et aduenam futuram patriam esse inquirendam docuit.

Porro Nabuchodonosor rex Babylonie, princeps inique partis, Hierusalem expugnans, populum Dei captiuauit, quem LXX annis uariis iniuriis cruciauit; sed hunc rex suus iterum eripuit et ablata castra restituit. Bello itaque utrimque acerrime ingrauescente, et nemine laborantibus succurrente, Rex glorie de aula celi descendens loricam carnis induit, suis militibus festinum auxilium prebuit. Nam mox cum tyranno huius mundi principe propria manu congreditur, uictumque fugientem carnis lorica exuta prosequitur, captumque cum regina morte in abyssum religat, regnum eius proturbat, captos  eius inde liberat. Depositam carnem uestem pugne aptam reinduit, electam apostolorum cohortem legionemque martyrum in confertissimos hostium cuneos inducit, ac ciues Babylonie undique uersum expugnari edicit. Deinde celi arce se recipiens, misso Spiritu sancto, suis animi constantiam spemque uictorie tribuit; insuper plurima confessorum et uirginum aliorumque fidelium agmina in aciem pugne direxit, uictoribus premia corone prefixit. Tali itaque delectu summi imperatoris contra principes tenebrarum et spiritualia nequicia  armatura Dei uiriliter colluctauit, et lorica iusticie ac scuto fidei galeaque salutis ac gladio uerbi Dei cum aduersariis strennue dimicante   , Antichristo ad auxiliandum hostibus cum omni copia  ingruet, totasque iniquorum legiones per castra Christi diffundet; sed post rex suis militibus in conflictu laborantibus citius succurret, finemque diu protracto bello tandem imponet. Nam Babyloniam  publice rebellem cum rege suo omnique populo in stagnum ignis et sulphuris precipitabit, sponsam suam hic diu peregrinam, imo captiuam, gloria et honore coronans sibi copulabit; milites suos post uictoriam laureatos ad nuptias conuocabit, hisque comitatus triumphali gloria, curia angelorum ouante, celestem Hierusalem Rex glorie perhenniter pacifice regnaturus intrabit. Beati ergo qui hanc Hierusalem diligunt et qui gaudent super pace eius. Hii eam diligunt qui ea que de illa et rege  eius Christo dicuntur, credunt et precepta eius opere perficiunt. Hii super pace eius gaudent, qui carnis uicia spiritum impugnantia per uirtutes subiugant et amore celestis pacis a tumultibus seculi et strepitu mundani negocii in tranquillitate spiritualis uite pausant.

Ecclesia namque, id est populus fidelium, a primo Abel usque ad ultimum electum Hierusalem uocatur, quod uisio pacis interpretatur, quia in celesti Hierusalem, ut puta regina est regnatura et uisione eterne pacis fruitura. Hierusalem hec de uiuis lapidibus, scilicet uniuersis electis, ut ciuitas edificatur, legibus et iusticiis decentissime informatur.  Huius ciuitatis religio est cultus Dei, lex dilectio proximi, studium, pax et concordia ciuium. Eius quippe rex est princeps pacis. Huius rectores primitus patriarche extiterunt, deinde prophete, exin apostoli; qui ei iura ciuilia instituerunt; post hos episcopi qui priorum scita suis decretis firmauerunt.

Huius ciuitatis senatores sunt prelati, comtemplatiue uite sectatores, per quorum scripta, uel dicta, uel exempla hec publica res disponitur, et populus huius ciuitatis moribus et disciplinis competenter regitur. Milites autem huius ciuitatis martyres sunt qui pro legibus sui imperatoris usque ad mortem certauerunt. Porro populus huius ciuitatis sunt omnes fideles, non secundum hominem, sed  secundum Deum uiuentes; hiique filii Dei et ciues huius ciuitatis sunt qui non secundum se, id est secundum desideria carnis, sed secundum Dei uoluntatem uiuunt, dum eius precepta faciunt. Hoc sunt casti, modesti, humiles, misericordes, benigni, pacifici, uel aliis uirtutibus florentes. Talibus ciuibus hec ciuitas inhabitatur, talibusque lapidibus hec Hierusalem ut ciuitas edificatur. In hac ciuitate gymnasia sunt uirtutum exercitia, ludis scenicis impensa, diuini officii cuiusque conuersatio, stadium per quod currit  ad eterne uite brauium, palestra et agonia martyrum certamina.

Multitudo autem iniquorum a primo Cain usque ad ultimum reprobum Babylonia nominatur quod confusio interpretatur quia eterna confusione induetur  et a gloria celestis Hierusalem confusa longe remouetur. Hec consensu malicie et nequicie edificatur et uiciis et criminibus informatur.

Religio eius est idolatria; lex uentris, ingluuies et luxuria; studium, ciuilis discordia. Rex quippe eius est qui semper feruet inuidia et odio, qui erat homicida ab initio.

Huius ciuitatis rectores primitus tyranni extiterunt; post hos heretici qui eam uariis heresibus inter se diuiserunt.

Huius senatores erant demoniace culture ac scelerum institutores; milites uero, persecutores. Populus eius sunt omnes infideles et omnes non secundum Deum, id est secundum Dei precepta,  sed secundum sua desideria uiuentes. Et hii omnes filii diaboli dicti sunt, qui non Deo subditi sed uiciis subiecti, secundum se uiuere uolunt, hiique ciues Babylonie existunt.

Sunt autem superbi, proterui, maliuoli, inmundi, raptores, fornicatores adulteri, crudeles. inmites et aliis uiciis inseruientes. Talibus ouibus hec ciuitas congregatur, et talibus filiis ipsa gloriatur. Porro ciues utriusque ciuitatis graui odio inter se flagrant, iugi bello alterutrum inpugnant. Nam ciues Hierusalem Babylonios sancta predicatione, salubri admonitione inpugnant, quo eos a laqueis diaboli abstrahant et ad sui consortium pertrahant.  Econtra Babylonii ciues Hierusalem occulto odio et manifesta persecutione inpugnant, et non solum ipsis, sed rebus illorum damna inferre non cessant. In hoc conflictu adhuc Cain dolo petit fratrem, Cham irridet patrem, Hismahel Ysaac affligit, Esau Iacob odio habet, Ioseph fratres uendunt, Hebreos Aegyptii premunt, Dauid a Saul fugatur, Helye Iezabel, Ioanni Herodias insidiatur, Iudas pro Domino precium accipit, Symon Petro munus porrigit, et singula membra Synagoge armantur contra membra Ecclesie.

Hec Hierusalem ab hostibus exterius oppugnatur, a ciuibus interius occulte inpugnatur. Pagani quippe, Iudei et heretici, eius hostes, numeroso exercitu eam exterius machinis persecutionum et arietibus  peruersorum dogmatum oppugnant;  mali autem catholici, nominetenus eius ciues, sed occulte hostes, prauis moribus interius eam inpugnant. Sed licet tot ictibus pulsetur, tamen nulla ruina a statu rectitudinis mouetur, cum supra firmam petram Christum fundata ab ipso firmetur. Sepe ciues eius ad aduersarios transfugiunt, in castris tyranni multis erroribus impliciti diu militando insaniunt, demum cum habitantibus Cedar se habitare ingemunt, ad sui imperatoris castra per penitentiam confugiunt, arma iusticie induunt, acrius in hostes insurgunt, sicque in pristinam regis gratiam strennui milites redeunt. Sepe econtra ciues Babylonie, amiciciam simulantes, inter ciues Hierusalem falsi amici, sed ueri exploratores, latent; sed cum eis  arma uirtutum offeruntur, perterriti ad suos refugient.

Cuiusque autem fidelis corpus huius ciuitatis castellum predicatur, quod ab anima principe et populo uirtutum inhabitatur, in qua contra exercitum uiciorum decertatur. Hoc castellum a turba hostium exterius obsidetur, a factione ciuium interius commouetur, dum proximi exteriora damna ei inferunt, uicia autem et carnis desideria interiora bona obruunt. Sed qui hoc castellum, cuncta aduersa pacienter tolerando, tutabitur, hic uictor in aula celestis Hierusalem laurea beatitudinis summe a Rege glorie triumphans coronabitur.

Quia uero utrique ciues sunt hic permixti, non bene poterunt dinosci, presertim cum nobiscum  Ecclesiam adeant, sacramenta Christi nobiscum percipiant, nobiscum ieiunent, nobiscum predicent, et cetera sanctitatis opera exercere uideantur pro quibus militibus Christi celestia premia donantur. Sed celestis imperator suis quoddam signum imposuit per quod agnosci possint. Hoc signum est dilectio. In hoc, inquit, cognoscent omnes quia mei discipuli estis si dilectionem habueritis ad inuicem.

Sunt aliquando duo sub una professione monachica degentes, diuersa studia gerentes. Alter quippe seculum funditus cum habitu deseruit, nil de terrenis appetit, humanam gloriam fugit, carnem uigiliis et ieiuniis affligit, cuncta dura patienter tolerat, ad  celestia totis desideriis anhelat. Hic profecto ciuis Hierusalem existit, hic regis Christi militiam gerit. Alter uero habitum, non seculum mutans, terrenis inhiat,  gule carnisque desideriis uacat, torpori et desidie deditus, precepta Dei negligit, maiora monita contemnit, humanam laudem sectatur, cunctis illecebris oblectatur. Hic si forte ab alio uerbo dilectionis corripitur, protinus maximo odio hunc persequitur, per hocque ciuis Babylonie cognoscitur.

Item sunt duo canonicam uitam profitentes, sed diuersa exercitia habentes. Alter enim caste uiuit, iudicia mundi respuens assidue legit, diuinum officium deuote peragit, populum uerbo et exemplo instruit; quem ipse preuius dux bonis moribus ad  pascua uite perducit, hic utique ciuis Hierusalem existit. Porro alter, Dei ordinisque sui oblitus, libidini et luxui deseruit, negociis secularibus insistit, diuinum officium postponit, ludis, spectaculis, uenationibus tempus consumit, populi salutem negligit, immo ruina populi existit, quem prauis moribus ad interitum precedit. Hic uite alterius maximis odiis derogat, per hocque se ciuem Babylonie aperte insinuat.

Item sunt duo laicalem uitam ducentes, sed diuersis moribus uiuentes. Alter etenim, ecclesiam frequentans, Christianam religionem scrutatur; mala declinans, bona sectatur, pauperes recreat, proximos pace et concordia conciliat, coniugem causa prolis diligit, filios in Dei timore nutrit, et  hic procul dubio ciuis Hierusalem existit. Alter autem furtis, rapinis uel latrociniis insudat, ebrietatibus, commessationibus, luxuriis, inmundiciis se ingurgitat. Hic alterius uitam summo odio lacerat, et sic se ciuem Babylonie demonstrat. Ciues itaque Babylonie, cum ueritatem per nos audiunt, que in se ipsis minime recognoscunt, protinus dentibus in nos frendentes, maximo odio exardescunt; et cum crudeles manus inferre non presumant, occulta detractione famam nostram commaculant; sed cum rex conuiuii intrauerit, et hos sine ueste nuptiali, scilicet caritate, inuenerit, ligatis manibus et pedibus in tenebras exteriores eiici iubebit; suos autem recumbere faciens in gaudio, illis ministrabit.

 Dilectissimi, quia serui inutiles salutifera imperatoris nostri edicta contemnimus, et letifera hostis consilia per carnis desideria sequimur, idcirco non solum extra palacium regis nostri et ciuitatem ciuium nostrorum,  scilicet celestem Hierusalem excludimur, sed etiam hic in exilio multis flagellis cum aduersariis atterimur. Nam propter peccata nostra hostium uel ciuium incursiones, paganorum captiuitates carorum suscitantur, pestilentie, fames, egritudines, mortalitas hominum et animalium, incommoditas eris, siccitas, pluuialis tempestas, tonitrua, fulgura, noxia frigoris inclementia, ardoris uehementia, reges iniqui, iudices pessimi, sacerdotes ceci, bestiarum infestatio. rerum  ablatio et his similia super nos iuste prouocantur. Insuper leges promulgantur, decernunt iusta, proponunt supplicia, uincula, torturas, flagella, exilia, amputationes membrorum, amissiones bonorum, uarios cruciatus corporis, mortes diuersi generis. His tot penis, tot malis attriti, heu! proh dolor! indurati, inde securi pergimus ad exteriores tenebras, quasi nobis ibi cubilia auleis ornata extruantur, epule, delicie instruantur, obsequia ministrorum nos ambiant, conuentus amicorum cingant, thesauri apportentur, ornamenta multiplicentur, nescientes, immo scire dissimulantes scriptum: Nec opus, nec ratio, nec sapientia est apud inferos quo tu properas, sed est terra tenebrosa et operta mortis caligine, ubi nullus ordo et sempiternus horror  inhabitat, ubi caminus ignis, in quo fletus et stridor dentium, ignis inextinguibilis, stagnum ignis et sulphuris, cubilia draconum, antra ignitorum serpentium, horribilis societas demonum. Talia quippe loca sunt hostibus preparata. Karissimi, Deus creauit tria uiuentia, angelos, homines, animantia: angelos in celo id est in summo; bestias in immo, id est in terra; homines posuit in medio, id est in paradyso. Sicut ergo homo inferior, ita extitit iumento superior, ut si conditoris sui preceptum seruaret, angelis superius adequaretur; si autem contemneret, bestiis inferius assimilaretur.

Homo itaque, cum in honore paradysi esset, datorem honoris Deum non intellexit. Ideo proiectus  in hanc miseriam, doloribus et erumnis comparatus est iumentis insipientibus, et per carnales appetitus similis factus est illis. Idcirco adhuc, sicut  bestiarum catuli, ita lacte nutriuntur infantuli. Filius ergo Dei, Patri equalis, inter Deum et homines mediator est factus, ut homo inter angelos  et bestias medius erat conditus, a similitudine iumentorum rediret ad equalitatem angelorum; factusque est in imis uia, existens in summis uita, quatenus per eius exempla et precepta gradientes, ad gloriam regni perueniamus gaudentes.

Et quia homo de gloria in miseriam pulsus in labore nascitur, in dolore nutritur, omne quod laborat ob duas causas laborat, ut uidelicet malum effugiat et bonum habeat. Quid autem morte peius, quid uita melius? Quod ergo homo arat, seminat, metit, fructus colligit, uel aliud quid laboris assumit,  hoc ideo utique facit, ut malum, scilicet mortem, euadat, et bonum, uidelicet uitam, habeat. Sed hoc frustra conatur, cum omnis homo ex necessitate quandoque moriatur, sicque multis miser miseriis repletur, dum per laborem mortem incurret qui laborabat ne moreretur. Igitur, dilectissimi, cum hoc malum miserabile sit omnibus ineuitabile, totis uiribus, laboremus ut summum malum, scilicet, eternam mortem, euadamus, et summum bonum, uidelicet eternam uitam, sine fine habeamus, cum Christus rex noster, cum uentilabro ueniens, paleas a granis segregabit, et paleas, id est reprobos, per ultimum iudicium igni inextinguibili comburens, triticum, id est electos, in horreum celeste congregabit, cum fines Hierusalem pacem ponens,  regnum Deo Patri tradiderit et Deus omnia in omnibus erit. Qui sit benedictus in secula. Amen.



SERMO DE DEDICATIONE.


 Ferculum fecit sibi rex Salomon de lignis Lybani, columnas eius fecit argenteas, reclinatorium aureum, ascensum purpureum media caritate constrauit propter filias Hierusalem . Rex Salomon quod dicitur pacificus, est uere pacis auctor Christus,  in quo eternam pacem habebimus, quando nec hostes corporis uel anime ultra timebimus. Hic fecit domum conuiuii, et hoc de lignis Lybani.

Lybanus est mons de quo fluit Iordanis et in quo crescunt cedri inputribilis nature. Per montem Lybanum quod candidatio dicitur, altitudo Iesu Christi intellegitur. De quo oritur Iordanis, scilicet fons baptismatis, in quo electi a sorde uiciorum candidantur et in uirtutibus ut cedri ad alta succrescentes ad inmarcescibilis glorie coronam uocantur. De quibus fecit rex noster domum refectionis,  uidelicet Ecclesiam de electis in domum eterne contemplationis. In tali domo fecit columnas argenteas. Per columnas argenteas rectitudo et firmitas consideratur, per argentum nitor et sonoritas  declaratur. Apostoli namque et doctores in hac domo argentee columne extiterunt, qui nitore uite et sonoritate doctrine Ecclesiam perornauerunt, et recti in uirtutibus et firmi contra uicia et persecutores atque hereticos machinam domus Dei sustentauerunt.

 Reclinatorium aureum fecit, ascensum purpureum. Mundi contemptores reclinatorium aureum predicantur, quia in camino tribulationis uelut aurum examinantur; in quorum mentibus Deus quodammodo reclinatur, dum eorum bonis actibus delectatur. Martyres uero ascensus purpureus extiterunt, dum sanguine suo purpurati per crucem Christi ad celestia ascenderunt. Media caritate constrauit. Media, id est pauimenta, crustis marmorum aut tapetibus uel palliis erant strata, in quibus cuncta que ad caritatem pertinent mira sunt pictura atque textura uariata. Per que reliqua plebs accipitur, cui legem et prophetas in duobus preceptis caritatis implere precipitur.

Et hoc totum propter filias Hierusalem, id est ut  hec imitentur anime fidelium, que sunt filie Hierusalem. Per hoc Salomonis consistorium figuratur Ecclesie refectorium, scilicet hec domus cuius annuum festum hodie celebratur, in qua uitulus saginatus ad conuiuium fidelium cottidie Deo Patri immolatur et preclarus calix sanguinis eius inebrians a conuiuis potatur.

Hec festiuitas, karissimi, dies nuptiarum uocatur, quia sicut sponsa per conuiuium et frequentem amicorum conuentum Sponso copulatur, ita hec domus hodie frequenti populo ouante consecratur  in qua multitudo fidelium per baptisma et corpus Christi ut sponsa Christo associatur. Omnes namque huic ecclesie obedientes una ecclesia et sponsa Christi nuncupantur, et hunc diem ideo nuptialem suum summo gaudio celebrare imperant. Ideo, karissimi, constituite hodie diem sollemnem in condensis usque ad cornu altaris , ut mereamini in uoce exultationis et confessionis sono epulantis  de hac uita transire in domum Dei, in locum tabernaculi admirabilis . De hac domo dicit Scriptura nobis in alio loco.



Si uis hic incipe:


  Sapientia edificauit sibi domum, excidit uII columnas, posuit mensam, inmolauit uictimas, miscuit uinum, misit ancillas inuitare ad conuiuium . Sapientia, karissimi, que sibi domum  edificauit est Christus, Dei uirtus et Dei sapientia, qui Ecclesiam de uiuis et electis lapidibus ad habitandum sibi fundauit. Ad hanc domum fulciendam uII columnas excidit, quia uII libros qui agiografa, id est sacra Scriptura, appellantur, omni sapientia et scientia perpoliuit; quorum doctrina totius Ecclesie fructura [structura] ita ad celestia sustentatur, ut aliqua machina in era columnis libratur. Has columnas uII dona Spiritus sancti edificio Dei subposuerunt et his domum Dei ornando firmauerunt.

Prima columna est liber Iohannis, quam spiritus sapientie erexit, qui maximam sapientiam per hanc Ecclesie inuexit.

Secunda est psalterium, quam spiritus intellectus  subdit, quia in hoc quam maxime ad intelligenda spiritualia sensum Ecclesie aperit.

Tercia columna est prouerbia, quam spiritus consilii firmauit, quia in his perplura uite consilia Ecclesie donauit.

Quarta Ecclesiastes est, quam spiritus fortitudinis fixit, quia in hoc habunde Ecclesiam contra uicia fortitudine cinxit.

Quinta columna est Cantica, quam Spiritus scientie corroborauit, quia in his plurimam scientiam Ecclesie reserauit.

Sexta est liber Sapientie, quam spiritus pietatis stabiliuit, quia in hoc summa pietate Ecclesiam erudiuit.

Septima est liber Ecclesiasticus, quam spiritus  timoris Domini subdidit, quia in nullo libro magis timorem Domini Ecclesiam instruxit.

Has uII columnas per septiformem Spiritum domui Dei subpositas nobiles pictores postmodum exponendo depinxerunt et mira celatura domum Dei ornauerunt.

Primam namque egregius pictor Gregorius spiritu sapientie preditus, miro modo decorauit, et totam domum Dei incomparabili opere honestauit.

 Secundam nichilominus nobilis pictor Augustinus, spiritu intelligentie inclitus, uario ornatu cinxit, ac totam domum in circuitu quasi prefulgidis gemmis distinxit. Alii quoque atque alii qui decorem  domus Domini dilexerunt alias exponendo quasi prestanti pictura insignes reddiderunt.

In tali domo sapientia mensam posuit, cum sacram Scripturam fideles ubique  docuit. Hec mensa quatuor pedibus fulcitur, quia sacra Scriptura IIIIor modis intelligitur.

Primus pes est hystoria, cum ita ut litera narrat accipitur. Secundus allegoria, cum aliud dicitur, aliud intellegitur. Tercius moralitas, cum per ea que leguntur mores instituuntur. Quartus anagoge, id est superior sensus, cum celestia et eterna docentur.

Super hanc mensam diuersi diuersa fercula ministrauerunt, et uariis sententiis quasi uariis epulis conuiuas saciauerunt. Moyses etenim, dum mundi  creationem, paradysi dispositionem, diluuii inundationem, Abrahe obedientiam, Ioseph castimoniam, filiorum Isrel liberationem, ac per maris rubri ac heremi deambulationem, eisdem manna de celo pluisse et aquam de petra fluxisse retulit, quasi suauia et diuersi generis fercula conuiuantibus. Dauid autem et ceteri prophete, dum de dulcedine superne patrie dulciter narrauerunt, quasi dulcia pocula epulantibus propinauerunt. In hac domo uictimas inmolauit, dum corpus suum pro humano genere Deo Patri sacrificauit. uinum miscuit, dum sanguinem suum pro nostra redemptione fudit. In quibusdam locis  u . . . dinem cum aqua miscent; ideo dicunt  uinum miscuit, quia de latere Christi aqua sanguine mixta fluxit. Ad has epulas inuitandum non seruos sed ancillas misit, quia non nobiles, sed apostolos, rusticanos scilicet homines, ut puta piscatores, inuitare populos ad celeste conuiuium misit.

Huius domus figuram habet ista ecclesia in qua altare ponitur pro mensa. Ad quam populi ad spirituale conuiuium confluunt et aqua baptismatis abluti, a corpore et sanguine Christi pasti, dum de  Scripturis diuersas sententias audiunt, quasi uaria pocula eterne dulcedinis hauriunt. Hoc ergo templum sanctum Domini, karissimi, uisitate frequenter, uoluntatem Domini uidere in ea discite, diligenter  unam rem a Domino petite, hanc sepe bonis operibus requirite, ut in domo Domini habitetis omnibus diebus uite uestre . De huius edificii structura dicit alio loco Scriptura.



Si uis hic incipe.


 Ecce mitto in fundamentis Syon lapidem angularem, preciosum electum. Qui in hunc offenderit confringetur; super quem uero ceciderit, conteretur .

Syon fuit arx Hierusalem, et dicitur specula et est Ecclesia que regem. . . . . . . . . . . . . . . . .





[NOTA.]

 Hic desinit codex manuscriptus Rhenouiensis, cuius hiatum non habemus unde suppleamus. Editio Coloniensis duplicem hic sermonem exhibet De dedicatione ecclesie, sed utrumque a nostro diuersum. Hos hic attexere opere pretium duximus ex unico, quod nunc exstet, editionis principis exemplari; hunc nobiscum summa humanitate communicauit u. cl. comes de L'ESCALOPIER.



IN DEDICATIONE ECCLESIAE SERMONES DUO. 



SERMO PRIMUS.

 Dilectissimi, consideranda est constructio huius domus, orationis, cuius hodie solemnia colimus festiue dedicationis. Domus hec quam hic uidetis, cuius dedicationem colimus secundum Ecclesie consuetudinem uocatur ecclesia, et Ecclesia dicitur congregatio, quia in ea populus congregatur ad colendum et adorandum Deum. Ex quatuor parietibus compaginatur, quia ex quatuor Euangeliis consolidatur.

Sanctuarium habet in quo clerus anteriorem domum in qua consistit populus; ita et Ecclesia habet contemplatiuam uitam, in qua spirituales, habet et actiuam, in qua constituti sunt seculares. Contemplatiua uita est cuncta terrena pro Dei amore relinquere, sola celestia querere, assidue orare, sepe lectitare, hymnis et canticis iugiter Deum  laudare. Actiua uero uita est castam uitam cum coniuge ducere, filios in Dei timore nutrire, pauperes cibo et potu recreare, infirmos et uiduas uisitare, et omnibus necessitatem patientibus propter dilectionem proximi pro uiribus opem ferre.

In sanctuario est altare, in quo sunt reliquie sanctorum, hoc est in Ecclesia Christus, in cuius contemplationem requiescunt mentes beatorum, et in cuius conspectu iusti exsultent et epulentur, et in letitia delectentur .

Fenestre quibus hec basilica illustratur, sunt doctores per quos celeste lumen in Ecclesiam ingreditur. Laquear picture quoque hec Kirica, id est Dominicalis decoratio, significat uitam et exempla sanctorum que quique pii in Ecclesia imitantur.  Conuiuium, lumen quo illuminatur, est Spiritus sancti gratia, qua Ecclesia iugiter irradiatur. Crux Christi hic fixa adoratur, et Christi passio a cunctis Christianis ueneratur. Quod crux portatur nos sequimur, quia Christi uestigia sequi debemus, si ad celeste templum uenire uolumus.

Turres sunt Ecclesie prelati, campane eorum predicationes. Ista domus significat templum Hierosolymis, unde eiecit Dominus uendentes et ementes columbas . Columbe sunt spiritualia dona. Omnes ergo qui ecclesias, uel ordines, aut aliquod spirituale donum emunt uel uendunt de hoc templo, id est de sancta Ecclesia cum Simone  Mago separantur, et in ignem eternum mittuntur.

Hec omnia, karissimi, nos respiciunt. Hec uniuersa nobis ad exemplum facta sunt. Nos sumus Dei templum, ad habitaculum Dei dedicatum, sicut scriptum est: uos estis templum Dei uiui . Et iterum: Templum Dei sanctum est, quod estis uos . Inhabitabo in eis, dicit Dominus, et ipsi erunt mihi in populum, et ego ero eis in Deum. Ero quoque eis in patrem, et ipsi erunt mihi in filios et in filias .

O quam beatus, in quo habitat Deus! Sicut namque  hoc domus ex quatuor parietibus construitur, ita templum corporis nostri ex quatuor constat elementis. Et sicut ista domus in dedicationem prius aqua benedicta aspergitur, deinde chrismate consecratur, ita corpus nostrum prius aqua baptismatis  abluitur, deinde sancto chrismate sacratur.

Quedam basilice in modum crucis fabricantur, corpus in modum crucis formatur. Sanctuarium huius templi est mens nostra, que spiritualia cogitat; anterior domus est anima, que per sensus corporis uite necessaria dispensat; altare super quod sacrificia offeruntur, est cor nostrum, in quo munde cogitationes et pure orationes Deo offeruntur; turris est caput nostrum; campana est nostra lingua, qua proximos debemus uocare ad celestia. In hac domo fenestre sunt nostri oculi, picture uero bona opera. Lumen lucerne est lumen scientie. Sicut ergo sacrilegium perpetrat qui hoc templum uiolat, ita et quicunque templum Dei  aliqua immunditia, uel aliquo criminali peccato uiolauerit, hunc Deus disperdens damnabit.

In hac festiuitate hec domus scopis mundatur, aqua lauatur, floribus et auleis perornatur. Ita, karissimi, debemus nos hodie templum sancti Spiritus scopis confessionis purgare, stercus peccatorum eliminare, et lacrymis penitentie lauare, floribus bonorum operum et auleis uirtutum decorare. Et sicut Zacheus ascendit in arborem ut posset Iosum uidere , ita nos ascendamus in arborem caritatis, ut mereamur Christum in superna patria conspicere. Et sicut eum Zacheus in domum suam excepit, et conuiuium ei fecit , ita nos eum in cordis nostri hospitio suscipiamus, et  sanctis operibus ei conuiuium faciamus, ut ipso in nobis habitare et ad Agni nuptias dignetur uocare, atque post laborem huius miserie in templum eterni regis in letitia et exsultatione adducore. Quod oculus non uidit, etc. .



SERMO SECUNDUS.


 Omnis qui audit sermones meos, et facit eos, similis est homini edificanti domum supra petram . In qua flumina, et uenti impingunt, sed cum supra petram fundata sit, eam mouere non poterunt . Domum ad celum edificat, qui castitatem super humilitatem, obedientiam super patientiam, opera misericordie super caritatem locat. Huius domus fundamenta, super petram Christum ponit, qui omnia pro fide Christi, pro eterna tantum remuneratione facit. Flumina sunt humane infestationes, uenti uero diabolice tentationes. He non preualebunt hanc domum subruere, quia stabilita est in Christi fundamine, per quam possit sic edificans celi culmen conscendere. Beatus quem Dominus sic edificantem eligit, et assumit, quia in atriis eius habitabit .

 Unde in primis orta sit ecclesie dedicatio, debet scire uestra dilectio. Cum Iacob benedictionem quondam a patre suo accepisset, et fratris sui furorem declinans in agro lapide sibi supposito obdormisset, uidit scalam a terra subrectam ad celum, et Dominum scale innixum, angelos Dei per eam descendere, et ascendere in celum. Qui territus surrexit, lapidem ad altare erexit, oleo superfuso consecrauit, et nomen loci Bethel, id est domum Dei appellauit, ac de peregrinatione reuersus ibidem Domino sacrificauit; traditurque quod Salomon postmodum in eodem loco templum Domino fundauerit. Iacob et Esau fuerunt filii Isaac, qui fuit filius Abrahe. Per Abraham, Deus Pater; per Isaac qui gaudium dicitur, Filius intelligitur, per quem fidelibus eternum gaudium tribuitur; per Iacob autem  et Esau fidelis populus, et incredulus accipitur. Ex quibus fidelis populus ut Iacob ab Isaac, sic a Christo benedicetur, cum ei in extremo examine dicitur: uenite, benedicti Patris mei . Perfidus uero a Patre, ut Esau, benedictione priuatur, cum ultima maledictione mulctatur: Discedite a me, , maledicti, in ignem eternum .

Nunc Iacob fratrem fugiens in agro dormit, et lapidem capiti supponit, quia fideles rabiem perfidorum humiliter declinant, et se ad contemplatiuam uitam transferentes a uitiis mundi et concupiscentiis in sancto proposito, quasi soporati, se alienant. Lapidem capiti supponunt, quia queque dura sub Christo tolerare proponunt. Celum apertum uident, per scalam angelos ascendere conspiciunt,  quia talibus celestia panduntur et ipsi per scalam caritatis scandentes in celeste palatium inducuntur. Reuersi a peregrinatione Domino sacrificium offerunt, quia ab exsilio huius uite ad patriam paradisi reuersi ipsi Dei sacrificium erunt, uerique Salomonis Christi templum fiunt. Unde habet Ecclesia hodie in consuetudine, quod eadem Iacob uerba canit in dedicationem, quia hec domus est aula Dei, et porta celi . Aula Dei iure dicitur, quia cum corpus Christi qui est Deus omnium hic conficitur, exercitus angelorum in obsequio sui regis hic astare creditur. Porta quoque celi iuste uocatur, quia cum per baptisma originalia, et per confessionem actualia peccata hic relaxantur, celum fidelibus hic aperiri non dubitatur.


 Finis speculi ecclesiastici diui Honorii, cunctis sacre Scripture studiosis maximo necessarii.



HONORII AUGUSTODUNENSIS OPERUM PARS QUARTA DOGMATICA ET ASCETICA.





ELUCIDARIUM SIuE DIALOGUS DE SUMMA TOTIUS CHRISTIANAE THEOLOGIAE  .




PRAEFATIO.

 Sepius rogato a condiscipulis quasdam questiunculas enodare, importunitati illorum non fuit facultas negando obuiare presertim metuenti illo elogio multari, si creditum talentum mallem in terra silendo occultari. Iob enim dicit: Diuitias quas deuorauit extrahet Deus de uentre eius , quas abscondit a uerbi Dei famem patiente. Et ut labor meus non solum presenti proficiat etati, disputata curaui stylo transmittere posteritati, rogans ut quicunque studuerit his legendo incumbere, pro me satagat Deo preces effundere. Titulus itaque operi, si placet, Elucidarium prefigatur, quia in eo obscuritas  diuersarum rerum elucidatur. Nomen autem meum ideo uolui silentio contegi, ne inuidia tabescens suis iuberet utile opus contemnendo negligi: quod tamen lector postulet ut in celo conscribatur nec aliquando de libro uiuentium deleatur. Fundamentum igitur opusculi supra petram, id est Christum, iaciatur, et tota machina quatuor firmis columnis fulciatur. Primam columnam erigat prophetica auctoritas; secundam stabiliat apostolica dignitas; tertiam roboret expositorum sagacitas; quartum figat magistrorum solers sublimitas.



LIBER PRIMUS.



1. Quid sit Deus? et quomodo unus ac trinus, solis comparatione ostenditur?


DISCIPULUS. Gloriose magister, rogo ut ad quesita mihi ne pigriteris respondere, ad honorem Dei, et utilitatem Ecclesie.---MAGISTER. Equidem faciam, quantum mihi


uires ipse dabit; nec me labor iste grauabit.

D. Dicitur quod nemo sciat quid sit Deus, et ualde uidetur absurdum adorare quod nesciamus. Ab ipso  ergo exordium sumamus, et in primis dic mihi quid sit Deus?---M. Quantum homini licet scire, Deus est substantia spiritualis, tam inestimabilis pulchritudinis, tam ineffabilis suauitatis, ut angeli, qui septuplo solem sua uincunt pulchritudine, iugiter desiderent in eum insatiabiliter prospicere.

D. Quomodo intelligitur Trinitas unus Deus?---M. Aspice solem, in quo sunt tria, scilicet, ignea substantia, splendor et calor: que in tantum sunt  inseparabilia, ut si uelis inde splendorem segregare, priues mundum sole; et si iterum calorem tentes seiungere, careas sole. In ignea igitur substantia intellige Patrem, in splendore Filium, in calore Spiritum sanctum.



2. De nominibus Patris, Filii, et Spiritus sancti.

D. Quare uocatur Pater?---M. Quia ipse est fons et origo, a quo omnia procedunt, cuius sapientia Filius appellatur.

D. Quare Filius?---M. Quia ut splendor a sole, ita a Patre generatur. Amborum autem amor Spiritus Sanctus nuncupatur.

D. Quare Spiritus sanctus?---M. Quia de utroque eternaliter procedens, quasi ab eis spiratur. Illa itaque uis Diuinitatis, que omnia creando patrat,  Pater uocatur; illa autem que omnia continet ne in nichilum dissoluantur, Filius appellatur; illa uero que omnia inspirando uiuificat et ornat, Spiritus sanctus nuncupatur. Ex Patre omnia, per Filium omnia, in Spiritu sancto omnia. Pater memoria, Filius intelligentia, Spiritus sanctus uoluntas intelligitur.

D. Cum omnipotentia et summa clementia de Patre predicetur, quare non mater uocatur?---M. Quia generatio principaliter a Patre procedit.

D. Cum uero ueritas, uel sapientia, de Filio dicatur, cur non filia appellatur?---Quia Filius similior est Patri quam Filia.

D. Cur Spiritus sanctus amborum Filius non dicitur, ut unus esset Pater, et alter, mater?---M.  Quia simul et equaliter ab utroque procedit, et ipse est uinculum totius Diuinitatis.



3. De Dei habitatione ac loco.

D. Ubi habitat Deus?---M. Quamuis ubique potentialiter, tamen in intellectuali celo substantialiter.

D. Quid est hoc?---M. Tres celi dicuntur: unum corporale, quod a nobis uidetur; aliud spirituale, eo quod spirituales substantie, scilicet angeli, in eo habitare creduntur; tertium intellectuale, in quo Trinitas sancta a beatis facie ad faciem contemplatur.

D. Quomodo dicitur Deus in omni loco totus esse, et simul et semper, et in nullo loco esse?---  M. In omni loco totus esse ideo dicitur, quia in nullo loco impotentior est quam in alio; ut enim in celo, sic potens est in inferno. Simul esse dicitur, quia eodem momento, quo in Oriente, eodem cuncta disponit in Occidente. Semper autem in omni loco esse predicatur, quia in omni tempore cuncta moderatur. In nullo loco esse dicitur, quia locus est corporeus: Deus autem incorporeus, et ideo illocalis. Idcirco nullo loco continetur, cum ipse contineat omnia: in quo uiuimus, mouemur, et sumus . In hoc enim differt Deus ab aliis creaturis spiritualibus, que proprietate substantie finiuntur, et loco tenentur, ut angelus qui assistebat Apostolo  in Asia oranti, non eodem tempore simul adesse poterat alibi. Locale enim est, quod cum alicubi totum est, non potest simul esse alibi. Illocale uero est, quod simul est ubique totum, et hoc solius Dei proprium.



4. De Dei scientia, et locutione.

D. Scit Deus omnia?---M. In tantum, ut omnia preterita, presentia et futura quasi coram posita, prospiciat. Et antequam mundum crearet, omnium prorsus et angelorum et hominum nomina, mores, uoluntates, dicta, facta et cogitationes, ac si presentialiter adessent, presciuit: unde grece Theos, id est omnia uidens, dicitur.

D. Qualiter Deus loquitur angelis et hominibus?---M. Angelis interna inspiratione, hominibus uero  per angelos.

D. Cum Deus sine initio fuerit, nunquid credendum est quod ante creatum mundum quasi solitariam uitam duxerit?---M. Scriptum est: Quod factum est, in ipso uita erat . In quo patet omnem creaturam semper fuisse uisibilem in Dei predestinatione, que postea uisibilis ipsi creature apparuit in creatione: ut artifex, qui uult construere domum, prius tractat quomodo uelit queque disponere, et machina que post surgit in edificio, eadem est que  prius stabat in ingenio. Unde Deus dicitur non esse antiquior sua creatura, tempore, sed dignitate.



5. Cur et quomodo conditus mundus, et quatenus omnia Deum sentiant.


D. Que causa fuit ut crearetur mundus?---M. Bonitas Dei, ut essent quibus gratiam suam impertiret.

D. Qualiter est factus?---M. Ipse dixit et facta sunt omnia .

D. Dixit sono uerborum?---M. Dei dicere, est uerbo, id est in Filio, omnia creare; unde dicitur: Omnia in sapientia fecisti .

D. Fuit mora in creando?---In ictu oculi, id est quam cito possis oculum aperire, uel potius quam cito acies aperti oculi possit lumen sentire.

D. Creauit per partes?---M. Omnia simul et semel fecit, ut dicitur: Qui manet in eternum, creauit  omnia simul . Distinxit autem omnia per partes sex diebus; tribus elementa, et tribus ea que sunt infra elementa. Prima itaque die fecit diem eternitatis, scilicet, spiritualem lucem, et omnem creaturam spiritualem. Secunda die celum, quod spiritualem creaturam secernit a corporali. Tertia die creauit mare et terram. Aliis tribus diebus, fecit que infra sunt. Prima die fecit diem temporalitatis, scilicet, solem, et lunam, et stellas in supremo elemento, quod est ignis. Secunda die in medio elemento, quod est aqua, pisces et uolucres. Et pisces quidem in crassiori parte aque reliquit; uolucres autem in tenulorem partem aque, quod est  er, sustulit. Tertia die bestias et hominem de ultimo elemento, id est de terra, condidit.

D. Sentiunt elementa Deum?---M. Deus nichil unquam fecit quod insensibile ei sit. Que enim sunt inanimata, nobis quidem sunt insensibilia et mortua; Deo autem omnia uiuunt, et omnia creatorem suum sentiunt. Celum quippe eum sentit, quia ob eius iussum incessabili semper reuolutione circuit, unde dicitur: Qui fecit celos in intellectu . Sol, et luna, et stelle eum sentiunt, quia loca sui cursus inuariabiliter seruando repetunt. Terra eum sentit, quia semper certo tempore fructus et germina producit. Flumina eum sentiunt, quia ad loca unde fluunt semper redeunt. Mare et uenti eum sentiunt, quia ei imperanti mox quiescendo  obediunt. Mortui eum sentiunt, quia ad eius imperium resurgunt. Infernus eum sentit, quia quos deuorat, eo iubente, reddit. Omnia bruta animalia Deum intelligunt, quia legem ab eo sibi insitam iugiter custodiunt.



6. De angelorum electione atque nominibus.

D. Quid est quod dicitur: Factum est uespere et mane? ---M. uespere est finis iam consummati imo ordinati operis, mane autem incipientis uel potius ordinandi operis.

D. Apertius omnia edissere.---M. Primo igitur Deus, ut prepotens rex, constituit sibi preclarum palatium, quod dicitur regnum celorum, deinde hunc mundum, in quo exitialem lacum, id est infernum, constituit. Ad quod palatium predestinauit  quemdam certum numerum electorum militum, quem nec liceret excedi, et quem necesse esset compleri. Porro hunc numerum uoluit constare ex angelis et hominibus. Ipsum autem numerum determinauit in decem, nouem quidem ordinibus angelorum, et decimo hominum.

D. Quare nouem angelorum?---M. Propter Trinitatem, in nouenario enim numero tenarius tertio fit repetitus.

D. Quare uno hominum?---M. Propter unitatem, ut unitas in Trinitate ab angelis et hominibus laudaretur, coleretur, adoraretur.

D. Cur numerum electorum uoluit ex angelis et hominibus constare?---M. Quia duas principales  creaturas fecit Deus: unam spiritualem, alteram corporalem. uoluit igitur ab utraque laudari, de spirituali ab angelis, de corporali ab hominibus.

D. Quando facti sunt angeli?---M. Cum dictum est: Fiat lux .

D. Dixit hec uerba Deus?---M. Non; sed per hec uerba illorum sublimis natura nobis insinuatur, dum lux uocantur.

D. Que est natura angelica?---M. Spiritualis ignis, ut dicitur: Qui facit angelos suos flammam ignis .

D. Habent nomina angeli?---M. Tanta scientia est in angelis, ut non indigeant nominibus.

 D. Michel, Gabriel, Raphel, non sunt nomina? ---M. Magis sunt agnomina, quia ab accidenti sunt eis ab hominibus imposita, cum ea non habeant in celis propria; unde et primus angelus ab accidenti Sathel, id est Deo contrarius, nomen accepit.



7. De casu diaboli et satellitum eius.

D. In quo fuit Deo contrarius?---M. Cum uideret se omnes angelorum ordines gloria et decore precellere, spretis omnibus, uoluit Deo equalis, imo maior, existere.

D. Quomodo maior, uel equalis?---M. Meliorem statum, quam ei Deus dedisset, uoluit Deo inuito arripere, et aliis per tyrannidem imperare.

D. Quid tunc?---M. De palatio est propulsus, et in carcerem retrusus; et sicut prius pulcherrimus,  ita post factus est nigerrimus; qui prius splendidissimus, postea tenebrosissimus; qui prius omni honore laudabilis, post omni horrore execrabilis.

D. Presciuit casum suum?---M. Minime.

D. Quandiu mansit in celo?---M. Non plenam horam in ueritate stetit  , quia mox ut creatus est cecidit.

D. Quare diutius ibi non fuit?---M. Ne aliquid de interna dulcedine gustaret, qui tam mature sibi tantam maiestatem usurparet.

D. Quid alii peccauerunt?---M. Quia ei consenserunt.

D. Qualiter?---M. Placuit eis eius extollentia; et erant cogitantes quia si Deo preualuisset, ipsi alii  preferrentur in potentia.

D. Quid euenit eis?---M. Cum eo proiecti sunt principes eorum in exitialem locum, id est in infernum; alii hunc tenebrosum erem, in quo tamen, ut in inferno, ardentes luunt supplicium.

D. Quare non omnes in infernum?---M. Ut electi per eos probentur, et magis coronentur; reprobi autem per eos seducantur, et in extremo examine cum eis eterno incendio tradantur.



8. Cur qui ceciderunt non adiiciant ut resurgant; et cur non redempti, aut facti impeccabiles.

D. Quare non sunt reuersi?---M. Non potuerunt.

D. Quare?---M. Quia sicut nullo instigante ceciderunt, ita nullo adiuuante resurgere  debuerunt:  quod erat eis impossibile. Et aliud eis oberat, quia sua sponte malum elegerunt, iuste ablata est eis uoluntas totius boni: et ideo non uolunt; et quia nolunt, nunquam redire poterunt.

D. Cur non redemit eos Christus, sicut homines? ---M. Angeli sunt omnes pariter creati, non ab uno angelo, sicut homines ab uno homine nati. Ideo si Christus ab uno angelo naturam angelicam sumeret, illum solum redimeret, alii extra redemptionem remanerent; nec illum solum redimeret, cum mori non posset. Deus enim pro satisfactione non nisi mortem uoluit; angeli autem immortales sunt, ideo irreparabiles permanserunt.

 D. Quare non creauit eos Deus tales, ne peccare possent?---M. Propter iustitiam, ut aliquod meritum illorum esset, quod iuste remunerari debuisset. Si enim ita creati fuissent, ut peccare non possent, quasi ligati essent, et inde meritum non haberent, quod quasi  coacti hoc facerent. Dedit enim Deus his liberum arbitrium, ut sua sponte et uellent et possent eligere bonum, et si hoc uoluntarie eligerent, iuste in remunerationem acciperent, ne unquam peccare possent.

D. Cum Deus presciret eos tales futuros, quare creauit eos?---M. Propter ornamentum sui operis. Ut enim pictor nigrum colorem substernit, ut albus uel rubeus pretiosior sit, sic collatione malorum iusti clariores fiunt.

 D. Cur non creauit alios angelos pro eis?---M. Alii angeli non debuerunt pro eis restitui siue creari, nisi tales essent, quales illi fuissent, si permansissent, non uisa ulla pena peccantium: quod erat impossibile, nam ut illi peccauerunt, mox in penas proruerunt.



9. De demonum scientia et potestate; et bonorum angelorum confirmatione, forma, et dotibus.

D. Sciunt demones omnia?---M. Ex angelica natura inest eis plurima scientia, non tamen sciunt omnia. Et quanto illorum natura est subtilior hominum natura, tanto in omnibus artibus peritiores sunt, quam ullus hominum. Futura nesciunt, nisi quantum ex transactis colligunt, uel quantum Deus  eos sinit scire. Porro cogitationes et uoluntates nemo scit nisi Deus, et cui ipse uoluerit reuelare.

D. Sepe mala cogitatio pro perfecto opere nuncupatur. Num hec ab illis ignoratur?---M. Imagines phantasmatum a se immissas ab animabus concipi, et in cogitationibus formari conspiciunt, quia animas, que lux sunt, mox quedam tenebre obtegunt. Species autem uirtutum a Deo immissas et in mente conceptas non uident, quia ut noster aspectus iubar solis, ita ipsi fulgorem iustitie ferre non preualent. Iustos autem nequaquam tentarent, si se ab eis superari scirent.

D. Possunt omnia que uolunt?---M. Bonum quidem nec uolunt, nec omnino poterunt. Ad malum uero ualde efficaces sunt; non tamen quantum  uolunt, sed quantum a bonis angelis permittuntur.



10. De bonorum angelorum confirmatione, forma, scientia et potestate.

D. Quid dicis de bonis angelis?---M. Post lapsum illorum mox  ita confirmati sunt, ut nunquam cadere nec peccare possint.

D. Quid est, non possint?---M. Nunquam uelint.

D. Cur non etiam illi similiter sunt confirmati?---M. Non tam diu exspectauerunt.

D. Num casus illorum fuit causa confirmationis istorum?---M. Nequaquam, sed meritum ipsorum.  Cum enim uiderent illos malum superbiendo eligere, indignati sunt, et summo bono fortiter inheserunt: unde continuo in remuneratione confirmationem acceperunt; et qui prius de sua beatitudine incerti erant, tunc facti sunt certi.

D. Qualem formam habent angeli?---M. Quodammodo Dei. Ut enim imago cere imprimitur signaculo, sic expressa est in eis Dei similitudo.

D. Que similitudo?---M. In eo quod sunt lux, quod sunt incorporei, et omni pulchritudine decorati.

D. Sciunt omnia, uel possunt omnia?---M. Nihil est in rerum natura quod eos lateat, cum in Deo omnia conspiciant. Sane omnia que facere uolunt, sine difficultate poterunt.



11. De hominis formatione; et quomodo sit paruus mundus et ad imaginem Dei.


D. Nonne casus malorum minuit numerum bonorum? ---M. Ita  : sed ut compleretur electorum numerus, homo decimus est creatus.

D. Unde?---M. De spirituali et corporali substantia.

D. Unde corporalis?---M. De quatuor elementis: unde et microcosmus, id est minor mundus dicitur: habet namque ex terra carnem, ex aqua sanguinem, ex ere flatum, ex igne calorem. Caput eius est rotundum, in celestis sphere modum: in quo duo oculi ut duo luminaria in celo micant; quod etiam septem foramina, ut septem celum  harmonie ornant. Pectus, in quo flatus et tussis  uersantur, simulat erem, in quo uenti et tonitrua concitantur. uenter omnes liquores, ut mare omnia flumina recipit. Pedes totum corporis pondus, ut terra cuncta, sustinent. Ex celesti igne uisum, ex superiore ere auditum, ex inferiore olfactum, ex aqua gustum, ex terra habet tactum. Participium duritie lapidum habet in ossibus, uirorem arborum in unguibus, decorem graminum in crinibus, sensum cum animalibus: hec est substantia corporalis.

D. Unde spiritalis?---M. Ex spirituali igne, ut creditur, in quo imago et similitudo Dei exprimitur.

D. Que imago uel similitudo?---M. Imago in  forma accipitur, similitudo in qualitate uel  quantitate consideratur. Diuinitas consistit in Trinitate; huius imaginem tenet anima, que habet memoriam per quam preterita meminit, habet intellectum quo presentia et inuisibilia intelligit, habet uoluntatem qua mala respuit et bona eligit. In Deo consistunt omnes uirtutes: huius similitudinem habet anima, que capax est omnium uirtutum. Et sicut Deus comprehendi non potest ab omni creatura, cum ipse comprehendat omnia, ita anima a nulla uisibili creatura potest comprehendi, cum ipsa  omnia uisibilia comprehendat: non enim potest celum ei obsistere quin celestia tractet, non abyssus quin infernalia cogitet: hec est substantia spiritualis.

D. Formauit eum Deus manibus?---M. Iussu tantum. Per hec uerba innuitur nobis eius fragilis natura.

D. Quare de tam uili materia creauit eum?---M. Ad dedecus diaboli, ut plus  confunderetur; cum hic fragilis et limus et luteus intraret gloriam de qua ipse gloriosus cecidisset.

D. Unde nomen accepit?---M. Cum esset minor mundus, accepit nomen ex quatuor climatibus mundi, que Grece dicuntur anatole, dysis, arctos, mesembria, quia genus suum quatuor partes mundi  impleturum erat. In hoc etiam similitudinem Dei habuit, ut sicut Deus preest omnibus in celo, sic omnibus homo preesset in terra.



12. De animalibus ad hominis bonum conditis.

D. Cur creauit Deus animalia, cum his non indigeret homo?---M. Presciuit eum Deus peccaturum, et his omnibus indigiturum.

D. Cur creauit Deus muscas et culices, et alia que sunt homini nociua?---M. Tantam diligentiam exhibuit Deus in muscis et formicis, et culicibus formandis, quantam in aliis.

D. Ad quid talia?---M. Omnia ad laudem glorie sue. Musce quidem et culices, et his similia propter superbiam hominis sunt condita; ut cum eum  pungunt, quid sit cogitet, qui nec uermiculis minutis  resistere ualet. Unde et Pharaonem non ursi, non leones uastauerunt, sed culices, musce, et ciniphes afflixerunt. Formice autem, siue aranee, uel talia que instant operibus, ideo sunt creata, ut de eis studii et pii laboris exempla sumamus. Omnis itaque Dei creatio consideranti magna est delectatio, dum in quibusdam sit decor, ut in floribus; in aliquibus medicina, ut in herbis; in quibusdam pastus, ut in frugibus; in quibusdam significatio, ut in uermibus et auibus. Omnia igitur sunt bona, et propter hominem creata.



13. De Paradiso in quo homo a Deo locatus est, et formata mulier: et cur uterque peccabilis.

D. Ubi Adam est creatus?---M. In Hebron, ubi  etiam post mortuus est et sepultus, et positus est in paradiso.

D. Quid est paradisus, uel ubi est?---M. Locus amenissimus in Oriente, in quo arbores diuersi generis contra uarios defectus erant consite: uerbi gratia, ut si homo congruo tempore de una comederet, nunquam amplius esuriret, congruo tempore de alia, nunquam amplius sitiret: si de alia uero, nunquam lassaretur. Ad ultimum, si de ligno uite uteretur, non amplius senesceret, non infirmaretur, nunquam moreretur.

 D. Ubi fuit creata mulier?---M. In paradiso, de latere uiri dormientis.

D. Quare de uiro?---M. Ut sicut in carne una, ita per dilectionem esset cum eo in mente una.

D. Cur non sunt omnes electi simul creati, ut angeli?---M. uoluit in hoc etiam Deus habere Adam sui similitudinem, ut sicut ab ipso omnia, ita omnes homines nascerentur ab illo: unde et Eua ab illo.

D. Quamobrem non creauit eos Deus tales, ut non possent peccare?---M. Propter maius meritum. Si enim tentati non consensissent, mox ita firmati essent, ut nec ipsi nec posteri eorum unquam peccare possent. uoluit ergo Deus ut bonum eligerent libere, et istud acciperent in remuneratione.



14. De generatione in statu innocentie; et pluscula de eo statu, et de tentatione ac casu primorum parentum.


D. Qualiter gignerent, si in paradiso permansissent?---M. Quemadmodum manus manui, ita sine concupiscentia iungerentur, et sicut oculus se leuat ad uidendum ita sine delectatione illud sensibile membrum suum perageret officium.

D. Quali modo pareret mulier?---M. Sine sorde, et absque dolore.

D. Esset infans ita debilis, et non loquens, ut nunc?---M. Mox ut nasceretur ambularet, et absolute loqueretur; et contra singulos defectus de lignis ibi positis uteretur, et prefixo a Deo tempore de  ligno uite ederet, et sic in uno statu postmodum permaneret.

D. Quandiu debuerunt esse in paradiso?---M. Usquequo impleretur numerus angelorum qui ceciderunt; et ille numerus electorum, qui erat implendus si angeli non cecidissent.

D. Quomodo posset paradisus eos omnes capere?---M. Sicut nunc generatio per mortem preterit, et generatio per uitam aduenit, ita tunc parentes in meliorem statum assumerentur, filii uero eorum prefinito tempore  post esum ligni uite suis posteris cederent, et ad extremum omnes pariter in celis angelis cequarentur.

 D. Erant nudi?---M. Nudi erant, et non plus de illis membris quam de oculis erubescebant.

D. Quid est quod dicitur: Post peccatum uiderunt se esse nudos , quasi ante hoc non uiderint?---M. Post peccatum mox per concupiscentiam in inuicem exarserunt; et in illo membro exorta est confusio, unde humana procedit propago.

D. Cur in illo membro plus quam in aliis?---M. Ut scirent quod tota posteritas illorum eodem crimine obnoxia teneretur.

D. Quomodo  uiderunt Deum in paradiso?---M.  uiderunt per assumptam formam, ut Abraham et alii prophete.

D. Quare seduxit eos diabolus?---M. Propter inuidiam: inuidit enim illis, ne ad honorem illum peruenirent de quo ipse superbus cecidisset.

D. Per quid inuenit aditum tentandi?---M. Per superbiam; uoluit enim homo in propria potestate manere, quoniam dixit: In abundantia mea non mouebor in eternum .

D. Cur permisit Deus hominem tentari, cum sciret eum superari?---M. Quia presciuit quanta bona de eius peccato esset facturus.

D. Quomodo seduxit eos?---M. Per serpentem.

D. Locutusne est serpens?---M. Non, sed  diabolus locutus est per serpentem, ut hodie loquitur  per obsessum hominem, et quemadmodum angelis locutus est per asinam: cum nec serpens, nec asina scirent quid per eos uerba illa sonarent.

D. Quare magis per serpentem quam per aliud animal?---M. Quia serpens tortuosus est et lubricosus, et diabolus quos seduxerit tortuosos et lubricosos facit: tortuosos fraudulentia, lubricosos luxuria.

D. Fuit scientia boni et mali in illo pomo?---M. Non in pomo, sed in transgressione. Ante peccatum enim homo sciuit bonum et malum: bonum per experientiam, malum per scientiam; post peccatum autem sciuit malum per experientiam, bonum tantum per scientiam.

D. Nascerentur mali in paradiso?---M. Tantummodo  electi.

D. Quare nunc mali nascuntur?---M. Propter electos, ut exerceantur per illos.



15. De eorum expulsione a paradiso, et de grauitate peccati ob quod expulsi sunt.

D. Quandiu fuerunt in Paradiso?---M. septem horas.

D. Cur non diutius?---M. Quia mox ut mulier creata est, confestim etiam est preuaricata: tertia hora uir creatus imposuit nomina animalibus; hora sexta mulier formata continuo de uetito pomo presumpsit, uiroque suo mortem porrexit, qui ob eius amorem comedit; et mox hora nona Deus de paradiso eos eiecit.

 D. Quid fuit cherubim, uel flammeus gladius?---M. Gladius fuit igneus murus, quo post peccatum circumdatus est paradisus; cherubim uero angelica custodia, ut ignis corpora arderet, angelici autem spiritus a loco uoluptatis inhiberent  .

D. Quo iuit tunc Adam?---M. In Hebron est reuersus, ubi et creatus est; ibique filios procreauit. Occisum autem Abel a Cain, ut dicit Hieronymus  , centum annos luxit, et Eue amplius copulari noluit. Sed quia Christus a maledicto semine Cain noluit nasci, per angelum admonitus Eue iterum est sociatus, et pro Abel est Seth genitus, de cuius stirpe  est Christus natus. uolo te etiam scire quod a tempore Ade usque ad Ne non pluit, et iris non fuit, et homines carnes non edebant, et uinum non bibebant, eratque totum tempus quasi uernalis temperies, copiaque omnium rerum, que omnia post immutata sunt propter peccata hominum.

D. Quid peccauit homo quod expulsus est de paradiso?---M. Sicut Deus esse concupiuit, et ideo contra eius preceptum de interdicta arbore comedit.

D. Quid magni fuit comedisse pomum?---M. Tam graue piaculum fuit, ut toto mundo redimi non posset.

D. Hoc proba.---M. Iustumne tibi uidetur ut homo obediat diuine uoluntati?

D. Nihil iustius, quam ut omnis creatura rationalis  nichil omnino  preponat uoluntati Creatoris.---M. Ergo uoluntas Dei maior est quam totus mundus.

D. Utique.---M. Si igitur tu stares coram Deo, et aliquis diceret tibi: Respice retro, aut totus mundus interibit, diceret autem Deus: Nolo ut retro respicias, sed in me inspicias  ; deberes tu Deum contemnere, qui est Creator omnium rerum, et gaudium angelorum, ut liberares transitorium mundum?

D. Minime.---M. Hoc Adam fecit: coram Deo stetit, et diabolo inclamante, retro respexit, et maius peccatum quam mundus esset commisit.

D. Quomodo maius?---M. Quia sex criminalia flagitia in hoc uno crimine commisit, quibus sex  etates sue posteritatis morti inuoluit.

D. Que fuerunt illa?---M. Primum superbia fuit, cum Deo equalis esse uoluit; et ideo factus est omnium infimus, qui fuit omnibus prelatus, de hac dicitur: »Immundus est coram Deo omnis qui exaltat cor suum.« Secundum inobedientia exstitit, cum mandatum Dei preteriuit, et ideo facta sunt ei omnia inobedientia, que prius erant subiecta, de hac dicitur: Quasi scelus [uulg., peccatum] est ariolandi, nolle obedire . Tertium auaritia erat, cum plus quam concessum fuerat concupiuit, et ideo omnia concessa iuste amisit. De hac dicitur per Apostolum: Auaritia est idolorum seruitus . Quartum erat sacrilegium, cum uetitum in  sacro loco per furtum subripuit, et ideo de sacrario excludi meruit. De hoc dicitur: »Qui profanat sancta, a sanctis exterminabitur.« Quintum fuit spiritualis fornicatio: anima enim illius erat Deo coniuncta; sed cum, spreto Deo, diabolum admisit, quasi cum extraneo adulterium commisit, et ideo ueri sponsi amicitiam amisit, de hac dicitur: Perdes omnes qui fornicantur abs te . Sextum: homicidium perpetrauit, quo se et omne genus humanum in mortem precipitauit, de hoc dicit Moyses: Qui occiderit, morte morietur , morte scilicet eterna,  unde et in interiori homine mox est mortuus, et iacuit in sepulcro corporis sepultus.

D. Nonne ille miser a nequissimo spiritu et mendacissimo erat seductus?---M. Etiam: sed non ideo minus fuit obnoxius  . Si enim quis seruo suo opus iniungeret, et monstraret ei foueam ne intus caderet, de qua surgere non posset, ille uero, contempto domino, sponte in foueam caderet, et iniunctum opus inactum remaneret, non esset reus?

D. Imo duplici culpa esset obstrictus: una qua Dominum contempsit, alia qua se ad iniunctum opus impotem fecit.---M. Ita fecit Adam: Deum contempsit, opus obedientie deseruit, foueam mortis incidit.



16. De satisfactione Deo exhibenda pro ea iniuria.

 D. Quali modo oportuit eum reuerti?---M. Honorem, quem Deo abstulit reddere debuit, et pro peccato quod fecit satisfacere. ualde enim iustum est ut qui aliis sua abstulit, et ablata restituat, et pro iniuria illata satisfaciat.

D. Quid abstulit Adam Deo?---M. Totum quod proposuit in sua curia de eius generatione facere.

D. Qualiter debuit ablatum honorem reddere?---M. Diabolum ita uincere ut ipse uictus est ab eo, et seipsum omnesque predestinatos ad uitam tales restituere quales futuri erant si permansissent.

D. Qualiter autem debuit satisfacere?---M. Quia peccatum maius mundo commisit, aliquid maius mundo Deo soluere debuit. Horum neutrum ulla ratione  potuit facere. Ideo in morte permansit.

D. Et cur penitus non periit?---M. Statutum Dei immutari non potuit: proposuit enim ex genere Ade electorum numerum complere.

D. Quid ergo?---M. Quia debitum honorem Deo non soluit, Deus ab eo inuito accepit, cum eum penis subegit.

D. Quomodo honor Dei est pena hominis?---M. Quia quem dulcem patrem, ut filius, in gloria habere contempsit, hunc suum Dominum in tormentis, ut rebellis seruus, sensit.

D. Cum soluere uellet, et non posset, cur Deus, cum misericors sit, non ei dimisit, aut talem in gloriam admisit  ?---M. Si Deus ideo ei suum honorem dimitteret quia habere non posset, impotens esset;  si autem peccatorem hominem impunitum in gloriam assumeret, unde angelum pro una cogitatione extrusisset, iniustus esset. Porro si peccatum impunitum remaneret, aliquid in regno Dei inordinatum esset; sed in regno eius nichil inordinatum relinquitur: peccator ergo puniri debuit. Quis enim gemmam de ceno sublatam in thesauros suos recondat non purgatam?

D. Ad quem finem ergo debuit deuenire?---M. Quoniam transfuga seruus cum furto domini sui ad seuissimum profugerat tyrannum, filius regis missus est de palatio in carcerem post exsulem seruum  qui tyrannum contereret, et fugitiuum seruum cum rebus domini sui in gratiam regis reduceret.

D. Quare homo redire potuit post lapsum?---M. Quia sicut non per se, sed per alium impulsus cecidit, ita dignum erat, cum per se non posset, et uellet, ut per alium adiutus resurgeret.



17. Necessitas Incarnationis uerbi ad eam satisfactionem exhibendam.

D. Cur non misit angelum, ut eum redimeret?---M. Si angelus hominem redemisset, tunc illius seruus esset; homo autem sic restitui debuit, ut equalis angelis esset. Et aliud oberat: angelus in sua natura inualidus erat hominem redimere; si autem homo fieret, minus posset.

D. Quare non creauit Deus alium hominem de  terra, ut mitteret eum pro perdito?---M. Si nouum hominem Deus creasset et misisset, tunc ad genus Ade redemptio non pertineret: de suo enim genere debuit esse, qui pro homine satisfaceret.

D. Cur non misit Deus patriarcham, uel prophetam?---M. Patriarche et prophete in peccatis concepti et nati erant; et ideo genus humanum redimere non poterant.

D. Euolue cetera.---M. Quia igitur angelus redimere non debuit, et homo per se satisfacere non potuit, Dei Filius, per quem facta sunt omnia, ut et redemptio per illum fieret, assumpsit plenum hominem, et in duabus naturis factus est una persona. Et in illa natura, que Deus erat, uicit diabolum, ut ipse uicerat hominem, et omnibus predestinatis  celum aperuit, et angelis cequauit; quod solus Deus facere potuit. In ea autem natura qua homo fuit maius pro iniuria mundo soluit  , cum mortem indebitam subiit; quod solus homo debuit facere.



18. Cur uerbum sit incarnatum, et ex uirgine, et in temporis plenitudine.

D. Benedictus sermo oris tui, qui de celis mihi deduxit Filium Dei. Sed dic mihi cur Filius sit incarnatus, et non Pater, nec Spiritus sanctus?---M. Si Pater, aut Spiritus sanctus incarnaretur, duo Filii in Trinitate computarentur: unus Filius uirginis, qui esset incarnatus; alter Filius Dei. Et alia causa erat. Filius est similitudo Dei; angelus autem  et homo assumpserant sibi similitudinem Dei. Debuit ergo ille incarnari, cui specialiter iniuria facta fuerat: ut istum misericorditer saluaret, illum iuste damnaret. Aliud etiam quia omnia per Filium, ideo et redemptio per eum.

D. Cur uoluit nasci de uirgine?---M. Quatuor modis facit Deus homines. Uno modo absque patre et matre; sed de terra, ut Adam; secundo modo, de solo uiro, ut Euam; tertio modo, de uiro et femina, ut quotidie nascuntur omnes; quarto modo de sola femina, quod priuilegium Christo soli reseruatum est: ut sicut mors per feminam uirginem intrauit  in mundum, ita per feminam uirginem uita intraret, que mortem excluderet.

D. Cur non uenit mox illo tempore ante diluuium uel post diluuium?---M. Si ante diluuium uenisset, dicerent homines illius temporis non fuisse necesse eum uenisse, cum ipsi a parentibus suis omnia bona didicissent, qui nuper de paradiso exiissent, et a Deo et ab angelis eius omnia edocti essent. Si autem mox post diluuium uenisset, dicerent Deum Ne et Abrahe locutum fuisse, et omnia agenda uel uitanda ab eis didicisse.

D. Quare non uenit tempore legis?---M. Si tunc uenisset, dicerent Iudei se copiose a lege instructos, gentiles uero a philosophis se abunde edoctos.

D. Cur non distulit usque circa finem mundi?---  M. Tunc pauci eum imitarentur, et electorum numerus non impleretur. Necesse ergo fuit eum uenire quando uenit plenitudo temporis.

D. Quod fuit illud tempus?---M. Quod prefixit Deus ante tempora secularia, scilicet cum Iudei se magis lege grauari quam releuari ingemiscebant, et gentiles relicto naturali usu contra naturam turpiter uiuebant, et cum neque sacerdos neque leuita subueniret: necesse erat ut uerus Samaritanus adueniret, qui semiuiuum iumento sui corporis imponeret, et ad stabulum superne curie perduceret.



19. De natiuitatis Christi circumstantiis, et patratis in ea mirabilibus.

D. Quomodo potuit nasci sine peccato de massa peccatrice?---M. Ab initio Deus quosdam qui se  familiarius colerent de aliis segregauit, de quibus uirgo quasi de linea producta pullulauit; que uelut olim uirga arida sine humore protulit  florem, ita sine concupiscentia mundo edidit Saluatorem.

D. Qualiter genuit eum?---M. Sine sorde, et sine dolore. Clausa enim ianua thalamum uteri introiuit, humanam naturam sibi coniunxit, et clausa porta, ut uerus sponsus de thalamo processit.

D. Cur nouem menses fuit clausus in utero?---M. Ut homines, qui erant clausi in miseriis huius mundi, siue inferni, reduceret ad consortium nouem ordinum angelorum.

D. Qua hora natus est?---Media nocte, ut dicitur: »Dum medium silentium tenerent omnia, et nox in suo cursu medium iter haberet; Sermo tuus  a regalibus sedibus uenit .«

D. Cur nocte?---M. Primo quia occultus uenit, deinde ut eos qui in nocte erant erroris, ad lucem perduceret ueritatis.

D. Sciuit aliquid Christus infans?---M. Omnia plane, ut puta Deus, »in quo fuerunt omnes thesauri sapientie et scientie absconditi .

D. Potuit ambulare uel loqui, mox ut natus est?---M. Secundum potentiam utrumque potuit; sed humanam naturam per omnia absque peccato imitari uoluit.

 D. Contigit aliquid miri eo nascente?---M. Septem specialia miracula.

D. Que fuerunt illa?---M. Stella nimis prefulgida apparuit. Circulus aureus, uel purpureus, circa solem claruit. Fons olei de terra erupit. Pax maxima fuit. Uniuersus orbis ad censum est descriptus. Numerus ad triginta millia hominum, qui Dominum recusarunt, est una die occisus; et animal brutum locutum est.

D. uellem horum mysticum audire.---M. Stelle significant sanctos; stella igitur preclara illuxit, quia Sanctus sanctorum uenit. Circulus aureus uel purpureus circa solem fulsit; quia Sol iustitie auro sue diuinitatis Ecclesiam illustrare, et purpura sue passionis coronare uenit. Oleum significat misericordiam.  Fons olei de terra fluxit, quia fons misericordie de uirgine emanauit. Pax ingens exstitit, quia pax uera in terris apparuit. Mundus ad censum est descriptus, quia ad supernum regnum chrismate est presignatum humanum genus. Qui Dominum recusarunt, occisi sunt, quia qui dixerunt: Nolumus hunc regnare super nos , disperierunt. Pecus louqebatur, quia ad laudem Dei populus gentium conuertebatur  .



20. De Magis, de fuga Christi in Aegyptum, et reliqua eius uita usque ad baptismum.

D. Quare attraxit tres Magos cum muneribus? ---M. Quia tres partes mundi, scilicet Asiam, Africam et Europam, fide et operatione ad se trahere uoluit.

 D. Cur magis fugit  in Aegyptum quam in aliam terram?---M. Ut ostenderet se uerum Moysem; ut, sicut Moyses populum Dei de Pharaone et Aegypto liberans, in terram duxit promissionis, ita ipse populum fidelium de diabolo et inferno liberans, ad regnum duxit beatitudinis: unde et post septem annos reuertitur ad terram Isrel; quia per septem dona Spiritus sancti reduxit nos de mundo ad celestem Hierusalem.

D. Quare in triginta annis nec docuit, nec signa fecit?---M. Exempli gratia uenit in mundum; ideo uoluit prius facere, et tunc docere: ut dicitur: Quia cepit iehsu facere et docere . Per hoc igitur exemplum prebebat ne quis ante legitimam etatem docere presumat, uel prius uelit docere quam  discat.

D. Cum in eo fuerit plenitudo diuinitatis corporaliter, et nichil posset ei gratie accedere, cur est baptizatus?---M. Ut nobis aquas ad baptisma  sanctificaret.

D. Quare in aqua baptizatus est?  .---M. Aqua contraria est igni. Quid est peccatum, nisi ignis? Sicut in animo ira, ita in carne concupiscentia; unde et igne supplicii punitur: ut hic ignis exstinguatur, in aqua baptizatur. Est et aliud: Aqua sordes diluit, sitim exstinguit, imaginem reddit; ita  gratia Spiritus sancti in baptismate sordes peccatorum abluit, sitim anime uerbo Dei restinguit, imaginem Dei per culpam amissam restituit.



21. De Christi pulchritudine, passibilitate et morte.

D. Cum scriptum sit de eo: Speciosus forma pre filiis hominum , erat corpore pulcher? ---M. Secundum naturam talis fuit qualis in monte discipulis suis apparuit. Sed quia homines eius claritatem ferre non poterant, sub larua apparuit, quia forma despicabilis fuit: unde dicitur, »uidemus eum non habentem speciem neque decorem .«

D. Erat passibilis et mortalis?---M. Passio uel mors, peccati est pena; sed ipse absque peccato uenit, et sine peccato uixit: igitur secundum naturam  impassibilis et immortalis fuit; sed secundum potentiam utrumque esse uoluit, et passibilis et mortalis  .

D. Quare mortuus est?---M. Propter obedientiam, ut dicitur: Factus est obediens Patri usque ad mortem .

D. Exegit ab eo mortem Pater?---M. Minime.

D. Cur occiderunt eum Iudei? Hoc uolo a te audire?---M. Quia iustitiam, uiuendo et ueritatem docendo, indeclinabiliter tenuit; hanc obedientiam humanitas Diuinitati debuit, hanc Deus ab omni rationali exigit creatura.

D. Quis unquam pater unicum et bonum filium occidi permittat, si prohibere queat?---M. Cum Deus uidit Filium suum tam egregium opus uelle, scilicet  seuum tyrannum expugnare, et captiuum ab eo liberare, ad tam laudabile opus ei consensit, et eum mori permisit  .

D. Quomodo apud Deum iustum fuit, quod optimum pro impio dedit?---M. Quia pessimus simplicem hominem seduxerat, iustum erat ut optimus pro eo obses fieret, qui pessimum reuinceret, et innocentem pristine libertati restitueret. Sed et tali modo caritatem suam Deus ostendit mundo, ut dicitur: »Ut seruum redimeres, Filium tradidisti.«

D. Si Pater tradidit Filium, ut dicitur: »Proprio Filio suo non pepercit, sed pro nobis omnibus tradidit illum, et si Filius seipsum tradidit, ut dicitur:  Qui tradidit semetipsum pro nobis ,« quid peccauit Iudas, qui etiam tradidit illum?---M. Pater tradidit Filium, et Filius seipsum propter caritatem, Iudas uero propter auaritiam.

D. Quare uoluit mori in ligno?---M. Ut eum qui per lignum uicit, reuinceret, et illum qui in ligno cecidit redimeret.

D. Cur in cruce?---M. Ut quadrifidum mundum saluaret.

D. Quamobrem permisit sibi quinque uulnera infligi? ---M. Ut redimeret humani generis quinque sensus a diabolo captiuos.

 D. ualuit mors eius ad exhaurienda omnium peccata?---M. Transcendit etiam infinite.

D. Proba.---M. Si coram te Christus staret. et eum Dominum maiestatis scires, et aliquis diceret: interfice hunc, aut totus mundus interibit, interficeres eum, ut saluares mundum?

D. Nequaquam.---M. Quare?

D. Quia uita eius longe dignior uideretur  quam infiniti mundi, et tale piaculum uiderer  committere, quod innumeris mundis non posset expiari.---M. Sicut ergo uita Christi dignior est infinitis mundis, sic mors eius longe pretiosior fuit innumerabilibus mundis, et ideo suffecit ad redemptionem omnium.

D. Quid dedit ei Pater pro hoc merito?---M. Quid  daret ei, cum sua essent omnia? uti dicitur: Fili, omnia mea tua sunt .

D. Non potuit ipse mercedem sue mortis dare cui uellet?---M. Potuit; ideo eam dedit homini, pro quo hec omnia sustinuit: pro passione impassibilitatem, pro morte immortalitatem, pro peregrinatione patriam eternam.



22. Quid de humanitatis partibus factum, dissoluta compositione.

D. Quot horas fuit mortuus?---M. Quadraginta.

D. Quare?---M. Ut quatuor partes mundi, que in decalogo legis  erant mortue, uiuificaret.

D. Qui crucifixerunt eum?---M. Quia pro Iudeis et gentibus mori uoluit, Iudei mortem eius consiliati  sunt, pagani uero crucifixerunt eum.

D. Cur iacuit in sepulcro duas noctes et unum diem? ---M. Due noctes significant duas nostras mortes, unam corporis, alteram anime; dies significat suam mortem, que fuit lux nostrarum mortium, quarum unam abstulit, alteram ad exercitium electis reliquit, quam denuo ueniens exterminabit.

D. Quo iuit anima eius post mortem?---M. In celestem paradisum, ut dixit ad latronem: Hodie mecum eris in paradiso .

D. Quando ad infernum descendit?---M. Media nocte resurrectionis, qua hora angelus Aegyptum deuastauit: ea hora, id est, media nocte, Christus infernum despoliauit; et cum triumpho inde rediens,  raptos inde in paradiso collocauit, corpus suum in sepulcro uisitauit, quod de mortuis excitauit. Quidam sentiunt quod ab hora mortis usque ad horam resurrectionis in inferno cum electis fuerit; et inde cum eis abiens resurrexit.



23. De circumstantiis resurrectionis Dominice.

D. Quare non statim post mortem resurrexit?--- M. Dicerent non eum mortuum fuisse, sed in tormentis obstupuisse. Si autem post multum temporis resurrexisset, esset dubium an ipse esset.

D. Cur ergo tam cito resurrexit?---M. Ut citius  suos consolaretur, qui de sua morte tristabantur.

D. Quare in die prima hebdomade?---M. Ut mundum ea die renouaret, qua eum creauerat.

D. Cur in tertia die sue passionis?---M. Ut eos, qui tribus temporibus ante legem, sub lege, et sub gratia, in peccatis mortui erant, subleuaret, et ut nos, qui factis, dictis, cogitationibus, labimur, per fidem sancte Trinitatis resurgamus.

D. Ubi mansit illis quadraginta diebus?---M. In paradiso terreno, ut creditur, cum Elia et Enoch, et cum iis qui cum eo surrexerant.

D. Qualem formam post resurrectionem habuit?--- M. Septies splendidiorem quam sol.

D. Quali forma uiderunt eum sui?---M. Tali ut  ante consueuerant eum uidere.



24. De apparitionibus Christi post resurrectionem.

D. Apparuit eis uestitus?---M. uestes ex ere assumpserat, que, eo ascendente, in erem euanuerunt.

D. Quoties apparuit?---M. Duodecies. Primo die octies: Primo, Ioseph ab Arimathia in carcere in quo positus erat eo quod eum sepelierat, ut scripta Nicodemi declarant. Secundo, Matri sue, ut Sedullus manifestat. Tertio, Marie Magdalene, ut Marcus asserit. Quarto, duabus mulieribus a sepulcro reuertentibus, ut Mattheus pandit. Quinto, Iacobo, ut Paulus testatur, qui se in sexta feria deuouerat non manducaturum donec uideret Christum uiuum. Sexto, Petro, ut Lucas narrat, qui propter negationem  ab aliis segregatus in fletibus permanebat. Septimo, duobus discipulis in uia Emmaus, ut idem Lucas refert. Octauo, omnibus, ianuis clausis, ut Ioannes describit. Nono, in octauo die, quando eum Thomas palpauit. Decimo, ad mare Tiberiadis. Undecimo, in monte Galilee. Duodecimo, recumbentibus undecim discipulis apparuit.

D. Cur dicit Euangelista: Apparuit primo Marie Magdalene? ---M. Euangelia cum summa auctoritate sunt edita; sed scribere euangeliste nolebant, nisi ea que omnibus nota erant, unde dicitur: Multa et alia fecit iehsu, que non sunt scripta in libro hoc , id est, in Euangelio. In aliis autem quedam, non tamen omnia, inueniuntur; que enim fidem excederent, scribere noluerunt.  Unde resuscitationem Lazari, Iohanne solo narrante, ceteri Euangeliste tacuerunt.

D. Num apparuit Dominus ipsa die in Galilea?--- M. In monte Sion locus uulgo Galilea uocatur, quia ibi hospitari solebant qui de Galilea Hierosolymam uenerant: in hoc et Dominus hospitium habuit, cum in grandi cenaculo cenauit; in hoc ianuis clausis apparuit; in hoc et Spiritum sanctum misit.



25. De ascensione et sessione Christi ad dexteram Patris: et quomodo ibi oret pro nobis.

D. Ascendit solus?---M. Qui cum eo surrexerunt, cum eo etiam ascenderunt.

 D. Qua forma ascendit?---M. Usque ad nubes ea forma quam ante passionem habuit: susceptus autem a nubibus, ea qua in monte apparuit.

D. Quare non statim ascendit postquam resurrexit? ---M. Propter tres causas. Primo, ut sui experimento discerent eum ueraciter surrexisse, quem uiderent manducare et bibere. Secundo, post quadraginta dies uoluit ascendere, ut demonstraret eos qui decalogum legis per quatuor Euangelia impleuerint, posse celum ascendere. Tertio, quod Ecclesia, que corpus Christi est, post passionem quam sub Antichristo erit passura, deinde post quadraginta dies creditur celum ascensura.

D. Quid est Christum in dextera Patris sedere? ---M. Humanitatem in gloria Diuinitatis quiescere.

 D. Qualiter pro nobis interpellat Patrem?---M. Representando iugiter suam passionem.



26. De missione Spiritus sancti, et de Christi gaudio.

D. Cur non mox misit Spiritum sanctum, sed post decem dies?---M. Ob tres causas. Primo, ut apostoli ieiuniis et orationibus se aptos ad eius aduentum prepararent. Secundo, quod hi Spiritum sanctum perciperent, qui decem precepta explerent. Tertio, quod in quinquagesimo die a resurrectione: ut, sicut populus Dei post liberationem ab Aegypto quinquagesimo die accepit legem timoris, ita populus fidelium post liberationem suam a mundo, quinquagesimo die acciperet legem amoris. In iubileo  etiam anno, id est, quinquagesimo, recepit populus Christianus  libertatem amissam et paradisi  hereditatem: ita in hac die recepit populus christianus amissam libertatem et paradisi hereditatem.

D. Habet Christus nunc plenum gaudium?---M. Quodammodo habet, et quodammodo non habet: Quantum ad suam personam, plenissimum; quantum ad corpus suum, quod est Ecclesia, minime. Adhuc enim non sunt subiecta omnia sub pedibus eius. A Iudeis enim adhuc blasphematur, a gentibus subsannatur, ab hereticis dilaceratur, a malis christianis impugnatur. In membris etiam suis quotidie patitur. Cum hec omnia ad se collegerit, tunc gaudium plenum habebit.



27. De mystico Christi corpore, hoc est Ecclesia.


D. Quomodo est Ecclesia corpus eius, et electi membra eius?---M. Ut corpus capiti inheret, et ab eo regitur, ita Ecclesia per sacramentum corporis Christi ei coniungitur; imo unum cum eo corpus efficitur: a quo omnes iusti in suo ordine, ut membra a capite gubernantur. Cuius capitis oculi sunt prophete, qui futura preuiderunt: sunt et apostoli, qui alios a uia erroris ad lumen iustitie reduxerunt. Aures, sunt obedientes. Nares, discreti. Phlegma, quod per nares eiicitur, sunt heretici, qui iudicio discretorum de capite Christi emunguntur. Os, sunt doctores. Dentes, sunt sacre Scripture expositores,  Manus, Ecclesie defensores. Pedes, sunt agricole Ecclesiam pascentes. Porro fimus qui de uentre porcis egeritur, sunt immundi et luxuriosi altaris ministri, et alii intra Ecclesiam facinorosi, qui uentrem matris Ecclesie onerant, quos per mortis egestionem demones, ut porci, deuorant. Quod totum corpus compage ueritatis et caritatis in unum conglutinatur.



28. De corpore Christi in Eucaristia.

D. Quare de pane corpus eius, et sanguis eius de uino conficitur?---M. Corpus ideo de pane, quia ipse dixit: »Ego sum panis uiuus ;« sanguis autem ideo de uino, quia ipse dixit: »Ego sum uitis uera .« Et sicut pane corpus nutritur, ita Christi cibo anima reficitur. Et sicut  panis ex multis granis conficitur, ita Christi corpus ex multis electis colligitur. Et sicut panis igne coquitur, ita Christus in camino passionis assatur. Qui panis etiam dicitur caro, quia ut agnus pro nobis immolatur. uinum etiam ex multis acinis eliquatur, et in torculari exprimitur; ita corpus Christi ex multis iustis compaginatur, quod in prelo crucis torquetur; quod uinum in sanguinem Christi uertitur, ut anima nostra, que in sanguine est, per hoc uiuificetur.

D. Cum species panis et uini uideatur, quomodo caro et sanguis predicatur?---M. Cum uere sit illud quod Maria genuit, quod in cruce pependit, quod celos penetrauit, species ideo panis et uini remansit; ne tu, si purum  sanguinem de latere  eius stillantem cerneres, hunc labris attingere abhorreres; et ut maius meritum haberes, cum non uisum sed intellectum crederes.

D. Que est salus in hoc?---M. Summa. Sicut enim esca in carnem comedentis uertitur; ita quisque fidelis per comestionem huius cibi in corpus Christi conuertitur. Igitur per fidem mundo, uitiis et concupiscentiis Christo concrucifigimur, et in baptismate Christo consepelimur; et ideo ter immergimur, per cibum uero corporis eius ei incorporamur; et ideo necesse est ut illuc, quo Christus est, transferamur.

D. Habent plus sanctitatis, qui plus accipiunt?--- M. Ut de manna dicitur: Qui plus collegit, non plus  habuit, nec qui minus collegit, minus habuit : ita omnes equaliter sumunt; et unusquisque totum Agnum comedit, et tamen integer in celo permanet.



29. De digne aut indigne communicantibus, aut sacrificantibus.

D. Quam mercedem habebunt qui hoc digne tractant? ---M. Duplici premio remunerabuntur: una corona, quia hoc cum ueneratione tractant; altera, quia se ad hoc dignis moribus coaptant, coronabuntur.

D. Quid de his sentis qui hoc indigne et contra canonum statuta agunt?---M. Qui contra ius fasque  in adulterio, fornicatione, et ceteris flagitiis uitam ducunt, uel Ecclesias, uel ecclesiasticos ordines uendunt aut emunt, et prauo exemplo populum Dei occidunt, et omnia hec temere defendunt, hi tale sunt Domini traditores simul et crucifixores

D. Qua causa debent sacerdotes missam celebrare? ---M. Dei solius causa et sue salutis, atque totius Ecclesie. Sed ipsi  lucricausa celebrant, ut uidelicet ab hominibus honorentur, et temporalibus rebus ditentur. Qui igitur mysterium passionis Christi pro fauore humano et pro temporali lucro uendunt, quid aliud agunt quam Dominum tradunt? Cum uero sordidis manibus, et polluta conscientia, illum tractare presumunt, in cuius conspectu nec celi mundi sunt, quid aliud faciunt quam  Dominum crucifigunt?

D. Potest populus ex eis culpam trahere?---M. Cum filii Heli polluerunt Domini sacrificium, totus pene populus cum eis subiit interitum, quia faciebant contra legis Domini preceptum. Quanto magis hi qui Christiani uocantur, et ministri Christi esse uidentur, et fornicationi ac luxurie subiacent, uxores ducunt, filios ac filias procreant,---quod illicitum est, cum manifesto ratum teneat uniuersa Ecclesia quod dictum est a Domino primo pastori, scilicet B. Petro, deinde successoribus eius, uidelicet apostolicis uiris, archiepiscopis: Quodcunque ligaueris super terram, erit ligatum et in celis, et quodcunque solueris super terram, erit solutum et in celis ; ac in omnibus synodis sint excommunicati,  et excommunicentur,---polluuntur; dum admonentur, paruipendunt; dum excommunicantur, non est timor Dei in eis, sed derident, et dicunt: »Hoc anathema super nos, et super filios nostros.« Unde patet quod quotquot ceci cecos istos duces in foueam sequuntur, imo communicando eis comitantur, cum iisdem etiam in penis participantur.

D. Quid si inscii eis communicauerint?---M. »Qui tangit picem, inquinabitur ab ea.« Et ideo qui eis communicant, quamuis inscii, tamen ab eis contaminantur.

D. Quid si resipuerint?---M. Non eis error eorum nocebit.



30. Malos sacerdotes uere Christi corpus conficere, quamuis eorum oratio et benedictio fiat in peccatum.


D. Conficiunt corpus Domini tales?---M. Quamuis damnatissimi sint, tamen per uerba que recitant fit corpus Domini; non enim ipsi, sed Christus consecrat, et per amicos et inimicos salutem filiis operatur: illi ad perniciem sumunt, alii ad salutem accipiunt. Unde et a pessimis non peioratur, et ab optimis non melioratur: sicut solis radius a ceno cloace non sordidatur, nec a sanctuario splendificatur.

D. Cum ergo bonum sit quod per eos conficitur,  et accipientibus non ab eis, sed a Christo detur, cur bonum accipienti in perniciem uertitur?---M. Bonum accipienti non solum non prodest, imo etiam obest. si contra interdictum hoc ab eo accipit, a quo non debet.

D. Proba.---M. In paradiso nullum pomum erat malum, cum Deus fecerit omnia ualde bona; sed homo bonum in malum sibi uertit, cum hoc a serpente, imo a diabolo, percipere non spreuit.

D. Si quis positus est in mortis periculo, num mundus est, ab hoc uiatico?---M. Si quis zelo iustitie ab eis communionem recipere renuerit, et se per os sacerdotum in unitate Ecclesie quotidie communicare non dubitauerit, hunc credo hac fide saluari si obierit; si quis uero eorum opera mala exsecrans,  et bonum Christi uenerans simpliciter ab eis communicat, et hunc credo hac fide saluari, quia et Ioseph corpus Iesu a Pilato infideli petiit et accepit.

D. Possunt Deum placare pro populo?---M. Imo magis offendunt. Suo enim ingressu loca sacrata contaminant, uestes sacras et uasa Deo dicata suo tactu commaculant. Hos abhorret Angelorum conuentus, hos fugit ipse Dominus, ut dicitur: Prouocauerunt eum filii sui, imo non filii sui in sordibus; ideo abscondam faciem meam ab eis, dicit Dominus . Filios, propter sacerdotium, dixit: non filios, propter sordes, subiunxit. Horum sacrificium non suscipit Dominus, sed abominatur,  ut dicitur: Sacrificium uestrum odit anima mea, dicit Dominus: quia panem pollutum obtulistis mihi . Et iterum: Ne offeratis sacrificium frustra: sacrificium uestrum abominatio est mihi . Corpus Domini cum pollui nequeat, quantum in ipsis est, polluunt, cum illud indiscrete uelut alium panem sumunt. Oratio eorum non suscipitur, sed fiet in peccatum, quia non exaudiet eos Dominus. Benedictio eorum in maledictionem conuertitur, ut dicitur: Conuertam benedictionem uestram in maledictionem, ait Dominus . Et alibi: Noluerunt benedictionem, et elongabitur ab eis: elegerunt maledictionem, et ueniet eis .

D. Sumunt hi corpus Domini?---M. Soli filii Dei  accipiunt corpus Christi, qui Christo sunt incorporandi, et Deum uisuri: hi autem qui in Christo non manent, quamuis uideantur ad os porrigere, corpus Christi non sumunt, sed iudicium sibi manducant et bibunt. Corpus autem Christi per manus angelorum in celum defertur, carbo uero a demone in os proiicitur, ut Cyprianus testatur. Et quia hoc sumunt negligenter ut alium panem et aliud uinum, uertitur eis in fel draconum, et in uenenum aspidum insanabile.

D. Nonne Iudas idem accepit quod Petrus?---M. Nequaquam: quia Petrus Dominum dilexit: ideo acceptum a Domino sacramentum cum uirtute eius  accepit  , Iudas uero, quia Dominum odiuit, speciem quidem panis accepit, sed uirtus sacramenti in Christo remansit: ideo post buccellam mox diabolus in eum introiuit; quamuis Iude non corpus, sed buccellam tantum intinctam, sed non consecratam dedit. Petrus Domino adherebat, ct eius uerbis obediebat. Iudas cum Domino corpore ambulabat, cum traditoribus spiritu et mente erat. Hi ergo dum censum debite seruitutis Domino sunt reddituri nocturnis laudibus, amplexibus delectantur illecebrose copulationis. Similiter dum pro se et pro commissis Deum placare debent officiis diuinis, liberos alludunt et fouent in gremiis. Usibus diligenter insistunt uentrinis, perquirunt mulieres, ut eorum liberi accuratius sedeant uel stent in plateis.  Ipsi Dominum ad iracundiam prouocant his et huiusmodi, ut dicitur: »Ipsi me prouocauerunt in eo qui non erat Deus, et ego prouocabo eos, etc.«



31. Quomodo malis sacerdotibus parendum, an soluere queant, et an uitandi.

D. Est eis obediendum?---M. Ubi bonum precipiunt, non eis, sed Domino obediendum est: dicunt enim, et non faciunt . Ubi malum imperant, contemnendi sunt; quia obedire oportet Deo magis quam hominibus .

D. Possunt soluere uel ligare?---M. Si ab Ecclesia publico iudicio separati non sunt, quamuis ipsi fortiter alligati sint, utrumque possunt; quia non  ipsi, sed Christus per eorum officium ligat et soluit: si autem iudicio Ecclesie fuerint exclusi, spernendi sunt ut ethnici. Quamdiu Iudas cum apostolis fuit, ut amicus apparuit; ut alii Apostoli, predicauit, baptizauit, signa fecit; postquam ab eis recessit, ut publicus hostis claruit. Ita isti, quamdiu sunt in communione Ecclesie, omnia sacramenta per eos facta erunt rata: si exclusi fuerint, quecunque egerint, erunt irrita. Quia igitur sunt lupi, a Christi ouibus sunt fugiendi, ut dicitur: Exite de medio illorum, popule meus, ne participes sitis penis et tormentis illorum .

D. Nunquid potest homo sua propter eos relinquere? ---M. Ista separatio non potest corporaliter fieri, nec debet; quia si boni a malis separantur,  iam nemo ad bonum per eos conuertitur. In quibusdam tamen sunt deuitandi, precipue in conuiuio, et in seruitio Dei, ut dicitur: Nec cum huiusmodi cibum sumere . Fugiendi sunt mente et uoluntate, ne consentiatur operibus eorum.

D. Qualiter fit consensus ad actus illorum?---M. Si illorum malefacta laudantur, et ad perpetranda flagitia, consilio uel pecunia auxiliantur. Ideo non solum qui faciunt, sed et qui consentiunt facientibus, digni sunt morte. Itaque, quamuis mali, quamdiu ab Ecclesia publice non sunt segregati, non sunt deuitandi, nisi sibi inuicem omnes et prelati et subditi ita in malo consentiant, ut nullus eorum  prauitatem arguat: tunc omnibus modis sunt fugiendi, quia tunc causa fiunt ruine populi.



32. De culpa Prelatorum malis sacerdotibus conniuentium, deque non ordinandis sacerdotum filiis.

D. Quid de pastoribus eis consentientibus?---M. Legitur de Heli, quod, quia filiis praue agentibus consenserit, et eos tepide super transgressione corripuerit, mortem corporis incurrerit: ubi manifeste ostenditur quia mortem, quam ille perpessus est in corpore, isti patiuntur in anima. Ipsi peccata delinquentium fouent, quatenus ab eis temporalia stipendia percipiant, et ab eterna beatitudine seclusi penas eternas cum eis luant. Aliqui, cum pastoris iura suscipiunt, ad lacerandum subditos inardescunt; pecunias ab eis extorquent et diripiunt, et  sacri ordinis per omnia infideles existunt, ut dicitur: »Pastores tui infideles, socii furum: sequuntur munera, manus eorum plene rapina .«

D. Sunt ordinandi sacerdotum filii?---M. Minime. Canonum decreta, et sanctorum Patrum constituta prohibent eos ad sacros ordines accedere, nec in Ecclesia aliquam prelationem habere, quia ex fornicatione et transgressione sunt procreati. Ex patribus enim uenenatis uirus ueneni transit in filios.

D. Proba---M. Legitur in Genesi quod Deus Ade precepit ne comederet de ligno, scientie boni et mali: at ille non de ligno, sed de interdicti ligni fructu comedit, et ueneno transgressionis omnem posteritatem  infecit. Hic igitur patet, quia fructus uenenati ligni a ueneno inobedientie immunis non fuerit, quamuis fructum ligni comedere non uetuerit.

D. Quod est lignum scientie boni et mali? ---M. Scientie diuinarum Scripturarum, et secreta mysteriorum Dei; quod precipue ipsis commendatum est, ut dicitur:

uobis datum est nosse mysterium Dei .

D. Quod lignum mali?---E. Notitia secularis, et  abiectio mandatorum Dei, ut dicitur: Male facere sciunt; bene autem nunquam . Isti quamuis sint inferiores, uolunt uideri superiores. Ambiunt honores; appetunt magis preesse, quam subesse. Isti ad sacros ordines nullatenus sunt promouendi. Inter ceteros semper habeantur uerecundi, et reiiciant penitendo uenenum, quo a patribus sunt illecti, et resipiscant tali pudore ceteri sacerdotes. Hi nisi resipuerint penitendo secundum modum culpe, arbor cum radice exterminabitur sine fine, ut dicitur: Propterea Deus destruet te in finem, id est, usque in finem, et euellet radicem tuam de terra uiuentium .



33. Exitus uite malorum sacerdotum; et an monendi, ac tolerandi.

 D. Dic, queso, horum reproborum sacerdotum et infidelium quis erit finis, uel cruciatus eorum?--- M. Ut legitur: Corrupti sunt, et abominabiles facti sunt in operibus suis; ideo ad nichilum deuenient tanquam aqua decurrens. Ut oues, sic et pastores in inferno positi erunt: mors depascet eos, quoniam Deus spreuit eos .

D. Debent malis uerba Dei dici?---M. Si sciuntur, non sunt eis dicenda, quia proditor est qui eis, cum sint hostes, reserat Dei secreta; unde precipitur: Nolite sanctum dare canibus, nec mittatis porcis margaritas, ne conculcent et irrideant . Ubi autem nesciuntur, propter electos, qui inter eos latent conuertendi, sunt sermones Dei proferendi eis; sicut et Dominus non cessauit Petro et  aliis saluandis uerba salutis ministrare, quamuis sciret Iudam et phariseos inde scandalizando cruciari.

D. Debent tolerari mali, cum Christus Iudam tolerauit? ---M. Mali in Ecclesia sunt tolerandi, sed non imitandi; quoadusque ille cum uentilabro ueniat, qui grana de paleis excutiat, et zizaniis igni traditis triticum in horrea sua recondat.

D. Segreget te ab omni malo, et collocet te Deus, magister bone, in celesti gremio. Amen.



LIBER SECUNDUS.



1. Quid sit malum, et an a Deo.


D. Anima mea exsultat in Domino, quod deterso ignorantie nubilo, tanto per te illustratus sum scientie radio. Queso itaque, decus Ecclesie, ut liceat mihi adhuc aliqua inquirere.---M. Quere que uis, et audies que cupis.

D. Dicitur malum nichil esse, et si nichil est, ualde mirum uidetur, cur Deus homines uel angelos damnet, cum nichil faciant. Si autem aliquid est, uidetur a Deo esse, cum omnia sint ex ipso; et sequitur quod Deus sit auctor mali, et iniuste eos qui hoc faciunt, damnari.---M. A Deo nempe sunt omnia, et omnia fecit ualde bona; et ideo malum probatur nichil per substantiam esse. Omnia autem que Deus  fecit, subsistunt. Omnis uero substantia bona est; sed malum non habet substantiam: ergo malum nichil est. Quod autem malum dicitur, nichil aliud est quam ubi non est bonum; sicut cecitas, ubi non est uisus; et tenebre, ubi non est lux, cum cecitas et tenebre non sint substantie. Nota hec tria. Creatura reposita est in predicamento substantie. Substantia est res omnium rerum, predicamentorum in esse suo considerata. Natura dicitur omnis res in esse suo, preter ea que discordant a prima constitutione secundum suas habitationes. uoluntas autem seu natura que discordat a Creatore, non remanet natura sed peruersitas nature, et hec talis dicitur peccatum. Factura  species est in honore, id est homo in animali, qui relicto naturali bono peruersa utitur uoluntate. Hec omnia secundum diuinos tria sunt, creatura, natura et factura. Creatura, ut elementa; natura, ut ex eis nascentia; factura, que homo, uel angelus facit uel patitur. Qui malum faciunt, patiuntur penas peccati. Hec Deus non facit, sed fieri permittit, ut dicitur: Deus mortem non fecit . Peccatum autem nichil aliud est, quam quod preceptum est non facere; aut aliter quam preceptum est agere: sicut nec malum est aliquid, nisi bono, id est gaudio carere. Quod saltem uocabulum habet a Deo, tali modo habet, cum fit per illam substantiam, quam fecit Deus. Iuste uero damnat eos Deus, id est non dat eis gaudium, qui non  faciunt uel aliter faciunt quam sit preceptum.

D. Quis est auctor peccati?---M. Ipse homo, incentor uero diabolus.



2. Peccati grauitas, et quod tandem cedat in Dei gloriam.

D. Est graue peccare?---M. Minimum peccatum scienter commissum, grauius est toto mundo. Quidquid autem mali uel peccati agitur, totum in laudem Dei uertitur; et ideo in omni creatura Dei nichil mali esse uel fieri comprobatur,

D. Quid dicis? homicidium uel adulterium non est peccatum?---M. Homicidium sepe dicitur bonum, ut occisio Golie a Dauid, et Holophernis a Iudith; quod tunc malum dicitur, cum proprio impulsu  perpetratur. Coniugium bonum creditur; sed ideo malum est adulterium, quia aliter sit quam sit concessum. Que tamen in laudem Dei uertuntur, cum ab eo iuste puniuntur. Sicut enim  imperator est laudabilis, qui milites suos remunerat; ita est etiam laudabilis, imo laudabilior, qui predones et latrones damnat. Ita utique sicut Deus in saluatione iustorum glorificatur, sic in perditione impiorum per omnia laudatur.

D. Cum scriptum sit: Nihil eorum odisti, que fecisti , quomodo dicitur Deus amare bonos, malos odio habere?---M. Cuncta diligit Deus que creauit; sed non cuncta in uno loco locauit. Sicut pictor omnes colores diligit, sed quosdam pre aliis eligit, et unumquemque apto loco ponit;  ita Deus unumquemque sibi conuenienti loco disponit; ideo dicitur eos diligere, quos in celesti palatio recipit; illos odisse, quos in infernali carcere mergit.



3. De libero arbitrio, et retrocessione a bono.

D. Quid est liberum arbitrium?---M. Libertas eligendi bonum uel malum. Hoc in paradiso homo habuit liberum; nunc uero habet captiuum: quia bonum non uult, nisi gratia Dei preueniatur, nec potest agere  , nisi eum subsequatur.

D. Quid dicis de his qui seculum relinquunt, religionis habitum sumunt, et transacto aliquo tempore  reiiciunt, et peiores quam prius fuerint fiunt? quidam uero aliqua bona incipiunt, postea deserunt, et ad iniquitatem redeunt?---M. De his dicit Iob: »Simulatores et callidi prouocant iram Dei .« Sepe seruus errantem filium ad patrem pertrahit, et ipse ad opus suum recedit; ita et isti electos ad Deum pertrahunt, et ipsi ad mala studia redeunt: sic etiam timor caritatem ad regnum ducit, et ipse non introibit; sicut enim diabolus seruit Deo, ita membra eius seruiunt electis etiam tali modo.



4. Quomodo diabolus Deo seruiat, et mali bonis.

D. Quomodo diadolus seruit Deo?---M. Quia gloriosus princeps despexit esse in palatio; fecit eum Deus laboriosum fabrum in hoc mundo, ut  coactus totis uiribus seruiat, qui uacare Deo fruendo nolebat, ut dicitur: Faciam tibi eum seruum sempiternum . Cuius fabri caminus, est afflictio et tribulatio; folles sunt tentationes et suggestiones; mallei et forcipes, sunt terrores, et persecutores; lime uel serre, sunt lingue maledicentium et detrahentium. Tali camino et his instrumentis purgat ipse aurea uasa celestis regis: hoc sunt electi, in quibus renouat imaginem Dei, reprobos autem qui contra regem agunt, ipse torret et ut hostes punit. Tali modo seruit diabolus Deo.

D. Qualiter seruiunt membra diaboli electis?--- M. Cum eos trahunt ad regnum simulatione, uel impellunt aduersitate. Simulatione quidem eos trahunt, cum bona exterius simulant, que interius  non amant Tunc filii Dei, adhuc in errore positi, per eorum exempla, bona arripiunt, que toto corde diligunt; et cum simulatores illa bona deserunt, que non amauerunt, isti firmius in cepto bono persistunt: ut olim cum mali angeli ceciderunt, boni firmius steterunt. Aduersitate autem eos impellunt, cum eis temporalia, que plus iusto diligunt, auferunt, et eis ne carnalia desideria implere preualeant, obsistunt. Unde diabolus et mali utiles, imo necessarii comprobantur, cum per eos electi examinati ad celestia deportantur.

D. Quid dicis de presbyteris qui Ecclesias lucri gratia dimittunt, et alias accipiunt?---M. Lupi sunt, apostate et latrones, suorum et eorum ad quos ueniunt  deceptores, imo traditores.



5. Quare uia impiorum prosperatur, et in annos plurimos; non sic autem uita piorum, nisi quandoque.

D. Cur mali hic diuitiis affluunt, potentia florent, sanitate uigent, et contra boni inopia tabescunt, a malis iniuste opprimuntur, debilitate marcescunt? ---M. Propter electos his redundant mali, ut hec boni despiciant quibus florere etiam pessimos uideant. Diuitiis autem mali abundant, primo ut mala, que concupiscunt, iusto Dei iudicio explere per pecuniam ualeant; secundo ut, si qua bona fecerint, per hec remunerentur. Omnia enim que  faciunt, pro terrenis agunt, unde et mercedem suam recipiunt. Potentia splendent, primo propter seipsos, ut mala, que amant, potenter expleant; secundo propter reprobos, ut eos in malis defendant; tertio propter electos, ut eos castigent, et a malis actibus emendent. Sospitate autem pollent, nec cum hominibus flagella sentiunt, ut post eos grauior dolor excruciet. Boni autem ideo inedia, oppressione et languore afficiuntur, ne in malis delectentur: aut si aliqua contra Deum egerunt peccata, deleantur; si non, pro patientia coronentur.

D. Cur econtra quidam boni hic diuitiis abundant, potentia sublimantur, ualetudine roborantur; mali autem penuria, infirmitate et oppressione laborant?--- M. Quibusdam electis diuitie ideo conceduntur,  ut bona, que amant, rebus implere ualeant; et per hec etiam admonentur si hec temporalia suauia, quanto magis eterna uidentur. Potentia sublimantur primo propter seipsos, ut bona que mente conceperunt, potenter exercere possint. Secundo, propter electos, ut eis in bonis  tutela sint. Tertio, propter reprobos, ut eos reprimant, ne tantum quantum uolunt noceant. Sanitate solidantur, ne iusti de eorum egritudine contristentur, sed de eorum salute letentur. Econtra, mali quidam hic egestate, afflictione, corporis dolore suspirant; ut per hec discant quam amara sint ad que prauis moribus festinant.

D. Quare quidam mali diu uiuunt, quidam uero boni citius moriuntur; et e contra, aliqui boni diuturnam  uitam ducunt, mali uero celerius obeunt? ---M. Mali ideo diu uiuere permittuntur, ut electi per eos exerceantur, et a uitiis corrigantur; ipsi uero post maioribus suppliciis torqueantur. Boni autem citius tolluntur, ne diutius hic aduersis atterantur, sed mansuris gaudiis inferantur. Econtra, uita longeua iustis datur, ut meritum illorum augeatur, cum plures per illorum exempla corriguntur. Mali sane celeriter ad tormenta rapiuntur, ut electis adhuc errantibus timor incutiatur, et sic ab errore retrahantur.



6. De bono tribulationis; et quod malis nichil boni contingat; bonis autem nichil mali.

 D. Sunt felices, qui aduersis non tanguntur?---M. Imo infelicissimi sunt, quibus permittitur hic per omnia suauiter uiuere, et omnia desideria sua pro libitu suo implere, sed  aduersitate non tanguntur; quia tali modo ut arida ligna ad ignem nutriuntur. Econtra, sunt illi felicissimi, qui hic a suis desideriis arcentur, et multis asperitatibus exercentur: quia tali modo ad regnum, ut filii, flagellis erudiuntur, ut dicitur: Deus flagellat omnem filium quem recipit . uolo te scire quod reprobi, quamuis corona regni potiantur, omnino impotentes sunt, et nunquam sine supplicio erunt. Electi uero, quamuis captiui, quamuis in carcere  positi, semper potentes sunt, et numquam premio carebunt.

D. Pro Dei amore, fac me hoc clarius uidere?--- M. Reprobi impotentes sunt, quia preuenti ira Dei bonum nolunt, et ideo nullo modo possunt; malum autem et uolunt, et possunt. Malum uero probatum est nichil esse: ideo eos constat nichil posse. Sine supplicio non sunt, quia seua conscientia cruciantur, continuo timore anxiantur ne capiantur, ne occidantur, ne res sue tollantur, unde dicitur: Non est pax impiis, dicit Dominus . Econtra, electi nimium potentes sunt, quia preuenti gratia Dei et bonum uolunt et possunt, malum uero respuunt. Premio non carent, quia sine timore manent, et spe future libertatis certi gaudent; unde  dicitur: Iustus absque terrore erit . Aliter etiam tibi uolo insinuare quod malis nichil boni contingat, et bonis nichil mali eueniat.

D. In Dei nomine quid loqueris? Nonne mali hic conuiuiis deliciantur, decore ac commixtione mulierum ac liberorum complexione iocundantur, pretiosa ueste gloriantur, pecunia ac magnificis edificiis exaltantur. Econtra, boni hic carceribus includuntur, uerberibus tunduntur, fame et siti et aliis cruciatibus affliguntur?---M. Cum fortuna malis prospera arriserit, et eos copia de suo cornu his bonis que enumerasti repleuerit, tunc assimulantur pisci qui mordens hamum gratulatur, sed hoc tripudio de aqua tractus enecatur, aut illi cui poculum mellis prebetur, et post sine fine amarum  mare epotare cogetur; nam pro epulis replentur, ut ille diues, absinthio amaritudinis; pro mulierum amore, sulphureo fetore; pro uestium nitore, induentur confusione; pro pecunia et edificiis, hereditabunt uermes in infernalibus antris; unde dicitur: »Ducunt in bonis dies suos, et in puncto ad inferna descendunt .« Porro boni, quos asseris huiusmodi incommodis affici, slmiles sunt illis qui piper uel aliam herbam amaram gustu prelibant, ut uinum post sumptum suauius sapiat. Ita iusti, pro carcere, recipientur in eterna tabernacula; pro uerberibus, obtinebunt gaudium et letitiam; pro fame et siti, »non esurient neque sitient amplius ;« pro cruciatibus, fugiet ab  eis dolor et gemitus . Ex qua re probatur iustos esse semper locupletes et beatos, impios semper esse inopes et miseros.



7. Unde dignitates: et quod eas uendere uel emere nefas est; et quale debeat esse prelatorum regimen.

D. Unde sunt dignitates?---M. A Deo sunt utique omnes dignitates, et potestates malorum, seu bononorum, ut dicitur: Non est potestas nisi a Deo . Cur autem aliquando mali, aliquando uero boni potestates sortiantur, iam superius dictum est.

D. Quam sententiam profers de his qui eas uendunt  uel emunt?---M. Qui eas emunt, cum Simone interitum subibunt; qui uero uendunt, cum Giezi lepram anime  incurrunt.

D. Habent prelati maius meritum apud Deum?--- M. Ordo officii aut dignitas potestatis nichil confert homini apud Deum, si desit meritum. Porro, qui in ecclesiasticis presunt, ut episcopi et abbates seu  presbyteri, si uerbo et exemplo bene presunt, tot premia pre aliis habebunt, quot anime per eos salue fiunt, ut dicitur: Super omnia bona sua constituet eos . Si autem  subditis uerbum salutis subtrahunt, et eos in foueam perditionis per praua exempla ducunt, tot penas pre aliis hereditabunt, quot anime eorum exemplo perierunt, uel quot saluare predicando neglexerunt,  ut dicitur: Cui plus committitur, plus ab eo exigitur . Et iterum: Potentes potenter tormenta patientur . Qui autem in secularibus prelati sunt, ut reges et iudices, si iuste iudicant et clementer subditos tractant, maiorem gloriam pre aliis a iusto iudice Deo consequentur: »quia qui bene ministrant, bonum sibi gradum acquirunt.« Si autem iniuste et crudeliter populum opprimunt, atrocia supplicia pre aliis habebunt, quia durissimum fiet iudicium his qui presunt , et: Iudicium sine misericordia ei qui non facit misericordiam .



8. Cur electi patiuntur cum reprobis; deque Dei potentia et prouidentia.

D. Cum electi non sint de mundo, cur cum reprobis  patiuntur aduersa mundi?---M. Quia communicant cum malis, ideo cum ipsis aduersa tolerant; quia uero sepe mundialibus irretiuntur  , ideo mundi infortuniis affliguntur.

D. Cum Deus omnipotens sit, ut dicitur: Omnia quecumque uoluit, fecit . Et iterum: Subest tibi posse omne quod uolueris , cur dicitur de eo quod quedam non possit, ut est mentiri, et preteritum non facere quod non  sit preteritum?---M. Cum hoc de Deo dicitur, non impotentia, sed summa eius  omnipotentia predicatur, quod uidelicet omnis creatura nequeat eum ad hoc flectere, ut uelit statutum suum immutare.

D. Quid est prouidentia Dei?---M. Ea cognitio  qua omnia futura presciuit, imo aspexit ut presentia.

D. Si Deus cuncta futura presciuit, et ea ita uentura per prophetas predixit, et non possit in sua prouidentia falli, et celum et terra prius transeant quam uerba Dei possint immutari; uidetur quod ex necessitate cuncta euenerint que unquam contigerunt uel adhuc uentura sunt?---M. Due necessitates sunt: una naturalis, ut solem in oriente oriri,  uel diem noctem sequi. Altera uoluntaria, ut aliquem ambulare, uel sedere. Que Deus uult ut fiant, ut celum et terram, ineuitabile est non euenire, sed per omnia necesse est ita contingere. Que autem fieri tantum permittit, ut homines per liberum arbitrium bonum uel malum facere, non est necesse euenire. Omnia igitur que futuri homines erant facturi, Deus futura presciuit, et per prophetas uentura predixit; non tamen sua prescientia aliquam necessitatem eis intulit ut fierent, sed potius ipsi necessitatem  intulerunt, cum suam uoluntatem explerent.

D. Accidit aliquid casu?---M. Nihil omnino; sed omnia Dei ordinatione.

D. Quomodo ergo alique Dei ecclesie, uel edificia  etiam bonorum, fortuito igne inuadente, quasi casu cremantur?---M. Casus nichil est. Scriptum est autem: Nihil fit in terra sine causa . Unde patet quod nulla ecclesia, uel aliqua casa uspiam in mundo comburitur, nec destruitur, nisi prius a Deo adiudicetur. Contingit autem hoc tribus ex causis: primo, si ecclesie  edes per iniuste acquisita constructe sunt. Secundo, si inhabitantes eas per immunditias coinquinant. Tertio, si eas homines plus quam eterna  diligant. Sed nec minimum pecus homini moritur uel infirmatur, nisi Dei nutu iudicetur.

D. Cum mors et egritudo sint pene peccati; cur hec patiuntur pecora, cum per discretionem peccare nesciant?---M. Per ea homo punitur, cum  eorum dolore uel morte in animo torquetur.

D. Hoc potest esse de domesticis; quid dicis de agrestibus?---M. Quod ea egritudine uexantur, euenit eis ex corrupto ere, uel ab aliis rebus, que ob peccatum hominis in contraria mutantur.



9. De predestinatione, et de permissione peccati in electis.

D. Quid est predestinatio Dei?---M. Ea dispositio, qua ante creatum seculum quosdam ad suum regnum preordinauit, de quibus nullus perire possit, et omnes saluari necesse sit; et quosdam ad penam, quos peccati reos presciuit, de quibus nullus saluus erit.

D. Si nullus potest saluari, nisi predestinati, ad quid alii creati sunt, uel in quo sunt rei, quod pereant?  ---M. Quidquid predestinati faciant, perire nequeunt, quia omnia cooperantur illis in bonum, etiam ipsa peccata. Nam post grauiora peccata humiliores erunt, et de sua saluatione laudes Deo referent. Reprobi autem propter electos sunt creati, ut per eos in uirtutibus exerceantur, et a uitiis corrigantur, et eorum collatione gloriosiores appareant; et cum eos in tormentis uiderint, de sua euasione amplius gaudeant. Qui etiam propter seipsos  iuste pereunt, cum malum sponte sua eligunt, diligunt et uolunt sine fine uiuere, ut possint sine fine peccare.

D. Quare permittit Deus electos peccare?---M. Ut patefaciat in eis diuitias misericordie sue.

D. Saluantur predestinati, si non laborant?---M. Predestinatio taliter instituta est ut precibus uel laboribus obtineatur, ut dicitur: Per multas tribulationes oportet nos intrare in regnum Dei . Paruulis itaque per mortis acerbitatem, prouectis autem etate datur predestinatio per laborum exercitationem. Quia uero scriptum est: In domo Patris mei mansiones multe sunt , unusquisque obtinebit mansionem secundum proprium laborem: ita prout quis plus laborauerit,  digniorem; qui uero minus, inferiorem possidebit. Nullus tamen plus laborare poterit, quam cum diuina gratia iuuerit. Nec aliam mansionem quis habiturus erit, quam eam ad quam ante mundi exordium preordinatus fuit: quia non uolentis, neque currentis, sed Dei est miserentis . Ita nullus reproborum quidquam plus facere preualet, quam ei  diuina censura permittit; nec aliam penam habebit, quam eum diuinum iudicium, ante mundi initium secundum suum meritum, habiturum presciuit; ut Deus, antequam bonum uel malum facerent, dixit: Esau odio habui, Iacob autem dilexi .

D. Quomodo possunt dignosci?---M. Qui in bonis actibus usque in finem perseuerauerint, uel qui  mala faciens ea deserit et ad penitentiam prosilit, et in hac usque in finem perdurauerit, hic de predestinatis erit. Qui autem in malis perdurat, uel bona agens hec relinquit, et mala perpetrat, et his usque in finem insistit, de reprobis existit. Sicut illi dicuntur rei, qui multa de Deo audierunt, et obsequi noluerunt, ita uidentur innoxii, qui nunquam aliquid de Deo audierunt, et ideo non fecerunt. Homines sunt ita creati, ut naturaliter per dilectionem proximi seruiant Creatori, secundum  illud: Quod tibi non uis fieri, alii ne feceris . Nullus uult pati furtum, adulterium, homicidium; non faciat ulli. Cum hoc homines in proximo spernunt, Deo, qui est dilectio, contradicunt; quamuis  nullus sit in orbe angulus ubi non sit notus Deus, cum mercatus gratia uel alterius rei, in illas et illas terras, ubi Deus colitur, mixtim homines eant, et que ibi de Deo audierunt, domi referant, et ideo sunt inexcusabiles.



10. De ignoratione Dei.

D. Possunt excusari qui Deum ignorant et bona, et ideo faciunt mala?---M. »Qui ignorat, ignorabitur.« Qui enim Deum in fide et opere, ut gentes, ignorat, hunc Deus ut hostem suum damnat. Qui autem Deum per fidem nouerunt, sed uoluntatem eius simpliciter, ut rustici, ignorant, si damnantur, non grauiter damnantur, ut dicitur: »Seruus nesciens  uoluntatem Domini sui, et non faciens, uapulabit plagis  paucis . Qui autem per ingenium scire possunt, sed per malitiam scire dissimulant, ut clerici et monachi, durius punientur, ut dicitur: Qui scit, et non facit, plagis uapulabit multis . Qui uero bona audire nolunt, et que debent facere discere contemnunt, duplici animaduersioni subiacebunt. Primo, pro contumacia, quod scienter peccant; secundo, pro contemptu, quia bonum discere recusant, ut dicitur: Reuelabunt celi iniquitatem illorum, et terra aduersus eos consurget  in die furoris Domini, qui dixerunt Domino Deo: Recede a nobis, scientiam uiarum tuarum nolumus .



11. Quid sit originale peccatum.

 D. Quid est originale peccatum?---M. Iniustitia.

D. Planius edicito.---M. Deus iustum primum hominem fecit. Quam iustitiam ipsum seruare et posteris relinquere iustum fuit: omnis namque homo cum tali iustitia nasci debuit, quali Adam conditus fuit. Sed quia hanc Adam sponte deseruit; omnis homo in iniustitia originem uiuendi sumit, que iniustitia originale peccatum uocatur; pro qua omnis homo damnatur, nisi ei in baptismate dimittatur.

D. Cum omne peccatum sola uoluntate perpetretur, non uideo quomodo iuste infanti recens animato uel nato peccatum imputetur; presertim cum nullam uoluntatem peccandi habeat, nullamque  iustitiam facere uel intelligere preualeat?---M. Infans recens animatus uel natus, tribus de causis reus existit. Primo; quia naturalem iustitiam non habet, quam Deus primo homini contulit. Secundo, quia debitor satisfaciendi pro temeritate desertionis existit. Tertio, quia miserias incurrendo se inutilem suo Domino fecit. Omnis autem homo angelis adequandus iustus nasci debuit, sicut Deus constituit. Sed quia hanc Adam deseruit, Deus eam ab omni posteritate sua exigit.

D. Cum scriptum sit: Filius non portabit iniquitatem patris ; et item: Unusquisque onus suum portabit , quomodo iuste ab infante exigitur quod a parente delinquitur?  ---M. Nullus peccatum exigitur ab alio; nullusque pro alterius, sed pro sua ipsius iniustitia punitur. Deus iustitiam ab omni homine exigit, quam primo dedit; omnis autem homo in natura est Adam, in persona filius Adam. Et, quia omnis homo absque hac iustitia nascitur, non pro hoc quod eam Adam deseruit, sed quia eam ipse non habet, punitur. Igitur quia naturalis iustitia in infante non inuenitur, a iustitia Dei iuste repellitur, ac iustissime cum iniustis pene a Deo subiicitur, qui etiam in tertiam et quartam generationem peccata iuste ulciscitur.

D. Nihil magis cupio audire.



12. Quomodo Deus in quartam generationem peccata punit.


M. Deus in prima generatione peccata retribuit, cum peccantes pro naturali lege spreta diluuio deleuit. In secunda generatione puniuit, dum delinquentes pro idololatria mari Rubro obruit. In tertia generatione peccantes multauit, dum eos pro transgressa lege scripta bello exterminauit. In quarta generatione peccata uindicabit, dum pro despecto Euangelio contemptorem extremus ignis deuorabit. Quamuis sepe pro peccatis parentum filii in sua iniustitia iuste deserantur, ut et hic et ibi puniantur. Quatuor quoque genera sunt peccandi, cogitatio, locutio, operatio, in malis perseueratio. In tertia ergo et quarta generatione, Deus  peccatum retribuit, dum pro factis in malis perdurantes punit.

D. Cum caro tantum ab Adam assumatur, anima autem a Deo tribuatur; mirum est quomodo iuste ab anima exigitur quod per carnem contrahitur.--- M. Non puto te ita desipere, ut arbitreris carnem absque anima hominem esse: anima quippe ad hoc datur, ut caro uiuificetur. Itaque ante acceptam animam nichil a carne exigitur; nec ab anima ante coniunctionem carnis quidquam exquiritur, presertim cum in semine humane conceptionis nulla culpa, sicut nec in sanguine uel in sputo esse comprobetur; et anima innocens a Deo creetur. Porro, anime et corporis homo dicitur, et ob hoc debitum Ade iuste exigitur, et quia in iniquitatibus  concipitur, in iniustitia nascitur, reus iusto iudici statuitur.

D. Quomodo in iniquitate concipitur?---M. In concupiscentia: omnis namque homo debuit sine concupiscentia generare, sicut manus manui iungitur sine delectatione. Sed quia primus homo a iustitia naturali recessit, et interdictum concupiuit: mox concupiscentia eum seruum sibi subegit, et ipsum omnesque posteros suos in concupiscentia generare cegit. Igitur omnis qui in concupiscentia concipitur, iniustus nasci conuincitur; et ideo si absque baptismate, quod est mors Christi, moritur; in celum angelis cequandus non assumitur. Nullus quippe angelis equabitur, nisi cui nulla iniustitia, sicut nec ipsis, dominabitur. Nemo autem mundus  a sorde, nec infans unius noctis in orbe.



13. Quid est concupiscentia.

D. Adhuc scrupulus animum meum tenet, cui fortiter inheret.---M. Quisnam?

D. Cum caro insensibilis sit, ac per se nichil facere possit, nulla ratione uideo qualiter aduersus spiritum concupiscere dicatur, et eum ad consensum sui attrahere astruatur.---M. Hoc clauis Dauid citius clausum reserabit, quoniam hominem carnem ab Adam, animam autem a Deo habere constat; sed concupiscentiam nec ab Adam, nec a Deo habere nullus ignorat. Cum uero anima carni  iuncta fuerit, concupiscentiam ab ea trahit. Duas autem uires anime inesse nullus dubitat, unam qua corpus uiuificat: alteram qua inuisibilia considerat. Et illa, qua corpus uiuificatur, animalitas, uel carnalitas, uel sensualitas nominatur. Illa autem que inuisibilia contemplatur, spiritus, uel mens, uel intellectus nuncupatur. Inferior ergo pars anime que animalitas nominatur, a corpore quod corrumpitur, aggrauatur, et sensibus carnis immersa, ab eis obruitur, et spiritualia obliuiscitur, tantum in terrenis delectatur. Et idcirco caro appellatur, et contra spiritum concupiscere affirmatur. Superior autem uis anime, que spiritus, uel interior homo, nominatur, spiritualia et celestia scrutatur, caduca respuens inuisibilium contemplatione delectatur,  et ideo carni aduersari perhibetur. Dicitur autem concupiscere, sicut dicitur auris audire.

D. Quomodo potest spiritus ab anima superari? ---M. Sicut Adam ab Eua: anima namque uxor spiritus scribitur: caro utriusque ancilla dicitur. Spiritus itaque imperet uxori sue per rationem: anima obediat marito suo per dilectionem; caro ancilla famuletur per operationem. Quod si uxor ab ancilla illecta maritum ad consensum mali inclinauerit, et ipse cum ea per ancillam peccatum perpetrauit; sicut serpens persuadens, mulier concupiscens, uir consentiens, penis subduntur, sic iuste caro illiciens, anima concupiscens, spiritus consentiens simul a gaudio excluduntur.

D. Quid igitur faciant?---M. Sara, scilicet, anima  Abrahe, id est spiritui adherens carnalia respuat, spiritualia concupiscat; Agar ancillam, id est carnem suam uigiliis et ieiuniis ad bona opera constringat; et sic eis Isaac, id est uerum gaudium nascetur, quo non discordes, sed perenni pace concordes congratulentur.

D. Habet incrementum anima?---M. Non quantitate, sed ratione.

D. Qualiter nascuntur quidam fatui, cum anime rationales sint.---M. Dum crassior humor in uisco matris utero concipitur, quodammodo anima in hoc corpusculo habetatur, sicut etiam adulti aliqua infirmitate sensu priuantur.



14. De animarum origine, et quales sint in infantibus.


D. Sunt anime ab initio create aut creantur quotidie?---M. Deus omnia simul et semel per materiam fecit, ut dicitur: »Qui fecit que futura sunt;« postmodum autem uniuersa per speciem distinxit. Ab initio igitur anime sunt create in inuisibili materia; formantur autem quotidie per speciem, et mittuntur in corporum effigiem, ut dicitur: Pater meus usque modo operatur, et ego operor   ; et alibi: Qui finxit singulatim corda eorum , id est animas.

D. Cum Deus, summe bonus et summe sanctus, nonnisi bonas et sanctas animas creet, et ipse anime  propter obedientiam eius corpora intrent, omni admiratione et omni stupore est admirandum cur eant in infernum, si illud corpusculum mox fuerit mortuum?---M. Deus, a quo omnis bonitas et omnis sanctitas est, non nisi bonas et sanctas creat animas, et ipse naturaliter desiderant corpus intrare, ut nos naturaliter cupimus uiuere; uerumtamen cum intrauerint illud immundum et pollutum uasculum, tanta auiditate illud amplectuntur, ut plus illud diligant quam Deum. Iustum igitur est ut, cum ipse sordidum uas, imo carcerem, quo includuntur, amori Dei preponant, eas Deus a consortio suo excludat.

D. Sciunt anime aliquid in corporibus infantium? ---M. Legitur de B. Iohanne Baptista, quod  anima eius adhuc in matre senserit Christum adesse: unde patet animas quidem paruulorum scientia non carere, sed pre debilitate opus Dei  non posse exercere. Dicitur tamen quod nulla anima per se ipsam plusquam corpus sciat, nisi a uiuificante spiritu accipiat.



15. Quomodo peccatum transfunditur etiam a parentibus baptizatis.

D. Cur uocas corpus immundum de homine christiano natum?---M. Quia de immundo semine concipitur, ut dicitur: Quis potest facere mundum de immundo conceptum semine?  et alibi: in iniquitatibus conceptus sum .

D. Cum homo totus in baptismate emundetur, et coniugium bonum predicetur, quomodo semen eius  immundum dicitur?---M. Homo in baptismate interius et exterius sanctificatur; sed rursum semen eius per carnis concupiscentiam coinquinatur.

D. Cum illa commixtio nequeat fieri absque delectatione carnali, et ille infans non possit repugnare parentibus, ut puta adhuc informatus, quomodo ipse est immundus, aut culpe aut pene obnoxius?---M. Crimen huius pollutionis propter fidem coniugii parentes deserit; ob iniustitiam autem prime preuaricationis transfunditur, quasi hereditario iure, in generatione prolis; et ideo tenentur obnoxii culpe Ade, in quo omnes peccauerunt, et in quo omnes mortui sunt.

D. Si omnes in Adam mortui sunt, quomodo nascuntur  uiui?---M. Sicut si quis ad aliquam fenestram se demonstret, et statim reuertatur, sic homo nascens quasi se demonstrat in mundo, et mox in mortem reuertitur.

D. Si peccata relaxantur in baptismo, cur baptizantur qui de eis nascuntur.---M. Si aliqua pasta ueneno fuerit corrupta, omnes panes ex ea confecti sunt mortiferi: sic in Adam fuit massa corrupta, et ideo ex eo nati sunt omnes peccato corrupti; et idcirco morte digni, nisi fuerint in morte Redemptoris per baptismum uiuificati. Sicut ergo parentes pro seipsis in baptismate sunt emundati, ita filios oportet pro seipsis per mortem Christi in baptismo  renouari, ut dicitur: Omnes, qui in Adam moriuntur, in Christo uiuificabuntur .

D. Si pregnans mulier baptizatur, prodest infanti illa baptizatio, si in ea moritur?---M. Nihil. Nondum enim sicut Adam fuit natus; et ideo in Christo non iudicatur renatus.

D. Cur non permittit Deus quosdam nasci ut baptizentur, aut natos prius subtrahit morti, quam regenerentur!---M. Iudicia Dei abyssus multa, ideoque occulta, quamuis causa in his  eluceat, cum notum sit quod propter electos fiat: ut uidelicet cum istos tam immeritos et pene sine peccato uiderint in pena, et se post multa facinora tam indebitos in gloria, uberius iubilantes Deo grates referant, cuius gratia tam meritas penas euaserunt.

 D. Quam penam habent paruuli sine baptismo mortui?---M. Tenebras tantum.

D. Nocet aliquid infantibus, quod de illicito coniugio, scilicet de adulterio, uel cognatis, uel canonicis, uel monachis, uel sanctimonialibus uel ceteris incestis commixtionibus  nascuntur?---M. Nihil omnino, si fuerint baptisma consecuti; sicut nec tritico nocet, si furatum per furem fuerit seminatum.

D. Nocent peccata parentum filiis, uel filiorum parentibus?---M. Scriptum est: Pater non portabit iniquitatem filii, nec filius portabit iniquitatem patris . Si filii parentibus in malis non consenserint, aut parentes filios suos ab his prohibere non potuerint, nichil nocebunt peccata  alterutrorum alterutris; sicut nec Iosue nocuit quod prauum patrem habuit, et rursum non obfuit quod nequam filium genuit. Si autem parentes filiis, uel filii parentibus consensum prebuerint in peccatis, mali sunt cum ipsis, et iam non pro illorum, sed pro suis malis damnabuntur.



16. De connubio cum consanguinea, et commatre, ac filiola, et de polygamia.

D. Est graue peccatum, ducere cognatam?---M. Secundum naturam, nullum; sed secundum statutum Ecclesie, magnum.

D. Quomodo hoc probas?---M. Nullum fuit peccatum comedere pomum; sed contra preceptum Dei comedere, fuit maximum.

D. Quare olim sancti patres duxerunt suas consanguineas?  ---M. Charitas apud illos non extendit se latius quam ad amicos, ut dicitur? Diliges amicum, et odio habebis inimicum . Debuerunt ergo cognatorum filias accipere, quibus possent amorem impendere. Apud nos autem extendit se caritas etiam ad inimicos, ut dicitur: Diligite inimicos uestros . Quia igitur ipse sanguis nos cogit cognatos diligere; statuit Ecclesia per Spiritum sanctum, alienorum filias ducere, ut uxor inter nos et extraneos sit dilectionis uinculum, quo caritas se dilatet per omne genus humanum.

 D. Quomodo probas non esse peccatum cognatam ducere?---M. Licet duobus fratribus duas sorores ducere?

D. Licet.---M. Soror uxoris mee fit mea cognata per eius sanguinem. Rursus meus frater cognatus efficitur uxoris mee per meum sanguinem. Si igitur secundum naturam est peccatum, cur ducit meus frater meam et suam cognatam? Igitur secundum naturam peccatum nullum est, sed secundum interdictum graue est piaculum.

D. Non possum intelligere quomodo sit illicitum commatres uel filiolas ducere.---M. Hoc etiam, sicut superius dixi, secundum naturam non est peccatum, sed secundum sacramentum. Sicuti enim uxor tua est filii tui mater in generatione, sic illa,  que eum suscipit de fonte, fit eius mater in spirituali regeneratione, et ita fit tua commater, soror uxoris tue, et filiola fit soror filie tue. Similiter si tu alterius filiam leuaueris, compater, id est frater sui patris eris, et non licet illi duas sorores, aut mulieri duos fratres accipere. Igitur per sacramentum tale coniugium est penitus illicitum.

D. Propter quod sacramentum?---M. Per carnale connubium significatur Christi et Ecclesie sacramentum. Sicut enim uir mulieri commixtus, unum cum ea efficitur: ita Ecclesia per commixtionem corporis Christi, unum cum ipso; et ipse per assumptionem humane nature, unum cum ea efficitur, ut dicitur: Erunt duo in carne una; ego autem  dico in Christo, et in Ecclesia . Sicut ergo humana natura a Christo erat aliena, quam sibi coniunxit, ita debet femina esse ex aliena parentela, quam uir in matrimonium ducit.

D. Quid de commatribus et filiolabus?---M. Commatres et filiole ideo nobis in copula interdicuntur, quia nobis spiritualiter in sacramento coniuncte noscuntur; et indignum iudicatur ut de spirituali ad carnale descendatur.

D. Licet plus quam unam uxorem ducere?--- M. Sicut Christus non nisi uni catholice Ecclesie copulatur, sic lege diuina uir iure non nisi uni mulieri associatur; unde primi patres nuptias repetisse non leguntur. Quod autem inter Christianos una  mortua alia ducitur, non est diuinum iussum, sed apostolicum permissum ob incontinentie medicamentum, ne in fornicationis prolabantur abyssum. Porro, quod tertio repetitur, fornicationi adscribitur.



17. De Ecclesie ministris, ac monachis.

D. Anima mea, gratulare, quia omnia que desiderasti contigit te audire. Eia nunc, nobilis doctor, pocula Spiritus sancti tibi abunde infusa conuersis largiter eructa, et qui iam de prelatis dixisti, de reliquis Ecclesie ministris quid sentias, insinua?--- M. Primo igitur sacerdotes, si bene uixerint, exemplo sunt lux mundi; si recte docuerint, uerbo sunt  sal terre. Reliqui uero Ecclesie ministri sunt fenestre in domo Domini, per quos lumen scientie splendet his qui sunt in tenebris ignorantie: quod si bene uixerint et non docuerint, sunt carbones ignis, qui ardent et non lucent. Si bene docuerint et male uixerint, sunt ardens candela, que aliis lucet, et sibimet cera liquescente deficit, uel campana, de qua aliis dulcis sonus redditur, et ipsa assiduo pulsu atteritur. Si autem nec bene uiuunt nec docent, sunt fumus qui ignem obfuscat, et aciem oculorum reuerberat; de his dicitur: Stelle non luxerunt ; ideo de celo occiderunt.

D. Quid dicis de mundi contemptoribus, scilicet monachis, uel aliis habitu religiosis?---M. Si propositum suum religiose uiuendo impleuerint, cum  Domino iudices erunt; sin autem, miserabiliores omnibus hominibus sunt, quia non habent nec seculum, nec Deum; de his dicitur: Descendant in infernum uiuentes ; quia scientes.



18. De uariis laicorum statibus.

D. Quid sentis de militibus?---M. Pauci boni: de preda enim uiuunt, de rapina se uestiunt, inde possessiones emunt, et exinde beneficia redimunt; de his dicitur: Defecerunt in uanitate dies eorum, et anni eorum cum festinatione  ; ideo ira Dei ascendit super eos .

D. Quam spem habent mercatores?---M. Paruam: nam fraudibus, periuriis, lucris omne pene quod habent acquirunt.

D. Nonne sacra loca frequenter uisitant, libenter  Deo sacrificant, eleemosynas multas dant?---M. Hec omnia ideo faciunt, ut Deus eis res suas augeat, et habitas custodiat, et per hec recipiunt mercedem suam; de his dicitur: Qui confidunt in multitudine diuitiarum suarum , sicut oues in inferno deponentur, et mors depascet eos.

D. Quid sentis de uariis artificibus?---M. Pene omnes pereunt; nam quidquid faciunt, cum maxima fraude agunt; de his dicitur: Non sunt tenebre, et non est umbra mortis, ut abscondantur ibi qui operantur iniquitatem .

D. Habent spem ioculatores?---M. Nullam: tota namque intentione sunt ministri Satane, de his dicitur: Deum non cognouerunt; ideo Deus spreuit  eos, et Dominus subsannabit eos , quia derisores deridentur.

D. Quid dicis de publice penitentibus?---M. Noli dicere penitentibus, sed Deum irridentibus: Deum etenim irrident, et seipsos decipiunt, qui letantur cum malefecerint, et exsultant in rebus pessimis: cum homines occiderint, cantant; cum adulterauerint, exsultant; cum periurant, aut sacrilegium perpetrant, cachinnant. In penitentia constituti diuersa fercula querunt, uariis poculis inebriari gestiunt, et omnibus deliciis plus quam alii diffluunt: de his dicitur: Dabit Dominus in carnes eorum uermes et ignem inexstinguibilem .

 D. Quid de fatuis dicis?---M. Inter pueros reputantur; melius enim facere nesciunt; et ideo saluantur.

D. Quid de agricolis dicis?---M. Ex magna parte saluantur, quia simpliciter uiuunt, et populum Dei suo sudore pascunt, ut dicitur. Labores manuum suarum qui manducant, beati sunt .

D. Quid de paruulis?---M. Quotquot non loquentes, ut sunt triennes, duntaxat baptisma consecuti, saluantur, ut dicitur: Talium est enim regnum celorum . Qui uero quinquennes sunt, et supra, quidam pereunt, quidam saluantur.



19. De saluandorum paucitate, et quomodo Christus pro omnibus mortuus.


D. Ut uidetur, pauci sunt qui saluantur.--- M. Arcta est uia que ducit ad uitam, et pauci sunt qui ambulant per eam. Tamen, ut columba grana pura eligit, ita Christus suos electos de his omnibus generibus latentes colligit; qui etiam quosdam de genere latronum assumit. Nouit enim qui sunt eius, pro quibus etiam sanguinem fudit.

D. Cum scriptum sit: Christus pro impiis mortuus est , et gratia Dei pro omnibus gustauit mortem , profuitne mors eius impiis? ---M. Christus pro solis electis mortuus est, qui tunc erunt impii; quia in infidelitate positi: pro omnibus autem dicit, scilicet, de omnibus gentibus, et de omnibus linguis, et non solum illius temporis,  sed pro omnibus futuris, et pro his qui erant in inferni claustris, ut dicitur: Non sum missus nisi ad oues que perierunt domus Isrel . Domus Isrel est regnum celorum, et est regnum Deum uidentium. Oues que perierunt sunt electi, quos uenit Christus sua morte redimere, ut dicitur: Animam meam pono pro ouibus meis ; pro suis dixit, non pro illis de quibus dixit - uos non estis de ouibus meis . Inde habes: Pro eis rogo, non pro mundo ; et iterum: Dilexisti eos ante constitutionem mundi ; de his dicitur: Hic est sanguis qui pro uobis et pro multis effundetur . Non dicit, pro omnibus. Nihil enim contulit reprobis nisi iustam  damnationem mors Christi, et tali modo etiam pro ipsis mortuus est. Omnes enim iniqui ab initio mundi consenserunt in necem Christi, unde dicitur: uenient hec omnia super generationem istam , scilicet malorum.

D. Cum Christus sit ipsa misericordia, et miserationes eius super omnia opera eius , qui non uenit uocare iustos, sed peccatores ad penitentiam, cur non est misertus eorum?---M. Christus est super eos misericors, qui se cognoscunt miseros; impii autem putant se iustos, ideo non uocat eos Dominus, ut dicitur: Non miserearis omnibus qui operantur iniquitatem . Et  cum ipse sit ipsa iustitia, si super membra diaboli flecteretur misericordia, esset iniustus. Ergo iustis est misericordia, impiis uero iustitia. Porro: miserationes eius super omnia opera eius , quia solem suum oriri facit super bonos et malos , et pluit super eos, et pascit eos.



20. De bonorum a malis internotione, et multiplici remissione peccatorum.

D. Possunt aliquibus signis internosci boni et mali?---M. Possunt. Iusti namque sibi bene conscii, et de futura spe certi, sunt uultu hilares; oculi eorum quadam gratia micantes, in incessu modesti, de abundantia cordis dulces in uerbis. Mali autem de praua conscientia et cordis amaritudine sunt uultu nebuloso, et uerbis et factis instabiles;  risu immoderati, tristitia mordaces, in ingressu intemperati, scilicet modo tardi, modo festini; uenenum quod in corde gerunt, nunc amaris, nunc impuris dictis fundunt.

D. Si in morte Christi peccata sunt remissa, cur baptizamur?---M. Peccata per mortem Christi relaxantur, si in fide mortis Christi baptizantur.

D. Quot modis relaxantur peccata?---M. Septem.

D. Quibus?---M. Primo, per baptismum; secundo, per martyrium; tertio, per confessionem et penitentiam, ut dicitur: Confitebor iniustitiam meam Domino, et tu remisisti iniquitatem meam ; quarto, per lacrymas, ut dicitur:  Beati qui lugent, quoniam ipsi consolabuntur ; quinto, per eleemosynam, ut dicitur: Sicut aqua exstinguit ignem, ita eleemosyna exstinguit peccatum ; sexto, per indulgentiam in nos peccantibus, ut dicitur: Si dimiseritis hominibus, et Pater meus dimittet uobis ; septimo, per caritatis opera, ut dicitur: Charitas operit multitudinem peccatorum .

D. Quid ualet confessio?---M. Quantum baptismus; sicut enim in baptismo originalia, ita in confessione remittuntur peccata actualia.

D. Et etiam iudicium?---M. Duo sunt iudicia Dei: unum hic per confessionem; aliud in ultimo die per examinationem; in quo ipse Deus iudex  erit diabolus accusator, homo reus. In isto uero sacerdos, Christi uicarius, iudex; homo et accusator et reus: penitentia est sententia. Qui hic iudicatur, non ibi accusatur, ut dicitur: Non iudicat Deus bis in idipsum ; et alibi: Si nos iudicaremus, non utique iudicaremur .

D. ualet eleemosyna uel penitentia, si non deserantur peccata?---M. Sicut  omnia medicamenta non ualent ad sanandum uulnus, quamdiu ferrum fuerit infixum, nisi ferrum extrahatur: ita omnia benefacta non proderunt, nisi peccatum relinquatur, ut dicitur: Qui facit peccatum, seruus est  peccati ; et nemo potest alienum seruum facere liberum.

D. Proderunt benefacta malis?---M. Pro omnibus bonis que fecerunt, recipient homines retributionem, siue in hac uita, siue in futura. In hac uita, ut dicitur de diuite: Recepisti bona in uita tua . In futura uero, ut dicitur: Centuplum accipietis . Ita e contra de omnibus malis que fecerit homo punietur, aut in hoc seculo, aut in futuro, ut dicitur:

Ante Dei uultum nichil unquam transit inultum.
Igitur aut ipse homo punit penitendo, aut Deus uindicat puniendo.



21. Ad quid sacrificia legalia; et de origine idololatrie.

 D. Cur concessit Deus Iudeis legalia sacrificia, cum non auferrent peccata?---M. Ne idolis immolarent, quem ritum in Aegypto positi didicerant. Ideo etiam tanto tempore circumduxit eos per eremum, ut hunc morem obliuiscerentur; et propter aliud: sicut Iudaïcus populus erat in figura, imo umbra Christiani populi; ita in eodem debuit precedere umbra ueri sacrificii, ut in paschali agno, uel rufa uitula, uel hirco. Postquam autem Christus ueritas uenit dare benedictionem, qui legem dederat, umbraticis hostiis finem imposuit; et singulare sacrificium, quod aufert peccata, seipsum offerens instituit.

D. Cum homines non colerent nisi unum Deum ab initio, unde cepit idolorum culture superstitio?  ---M. Apud Babel turris gigantum exorta legitur, cuius altitudo sexaginta quatuor stadiorum fuisse fertur; in qua primus rex huius mundi, Nemroth, et postea Ninus, regnauit; qui Belo patri suo imaginem faciens, cunctos sibi subiugatos eam adorare imperauit, quem post alii imitati caris suis, aut prepotentibus regibus, mortuis idola fecerunt, que uulgus colere compulerunt: ut Cretenses suo regi Ioui, et Athenienses Cecropi, Latini Iano, Romani Romulo; unde dicitur:

Primus in orbe Deos fecit timor.


Demones uero formulas intrabant, et populum per responsa seducentes ludificabant.

D. Ubi fuit Babel?---M. In loco in quo nunc est  magna Babylonia, quam de latere et bitumine construxit Semiramis regina, ut lateres igni, bitumen aque resisterent. Cuius longitudinem et latitudinem per sexaginta milliaria extendisse dicitur, muri uero latitudinem quinquaginta cubitorum, altitudinem ducentorum cubitorum exstruxisse fertur. In hac ciuitate idololatria cepisse perhibetur. In hac etiam Antichristus nasciturus fertur, ut dicitur: »De Babylone coluber exibit, qui totum mundum deuorabit.«



22. Utrum altaria auro uel gemmis preparanda sint; et quibus modis propitiatur Deus.

D. Sunt altaria auro uel gemmis preparanda?---  M. In honorem diuinum non altaria auro et gemmis dedicanda sunt; que siue habenti ideo largiaris, quia superiorem te asseris, siue habenti parem, qui utrum feceris, contumelia est; nam qui celestia pretiis inuitat, offendit.

D. Quibus maxime propitiatur nobis Deus?--- M. uerbo: Quod solum sibi cum homine est, sua nimis similitudine delectatur. Nam uerbum Deus est, hoc mundum creauit, hoc regit atque omnia alit. Hoc nos ueneramur, hoc diligimus, ex hoc spiritum trahimus. Siquidem Deus spiritus est, neque terrenis diuitiis nec largitate munifica, sed religiosis operibus et gratiarum actione placandus.



23. Peregrinationes sacre an probande.

D. Prodest Hierosolymam petere, aut alia loca sacra  inuisere?---M. Melius est pecuniam, cum qua ituri sunt, in pauperes expendere  . Si qui autem amore Christi accensi, uel suorum peccatorum facta confessione, et pecunia de propria hereditate uel proprio sudore acquisita ierint, et se in itinere apud congregationes sanctorum orationibus commendauerint, de rebus suis ipsis uel aliis pauperibus impertierint, laudandi sunt quia et Helena et Eudoxia laudantur, que hec fecerunt. Si qui uero propter curiositatem uel laudem humanam ad sacra loca discurrunt, hoc in mercede accipiunt, quod amena loca, aut decora edificia uiderint, uel laudem quam amauerunt audierint. Si qui autem pecunia per lucrum, aut per fraudem, aut per rapinam, aut per  oppressionem coaceruata perrexerint, ita Deo uel sanctis erunt accepti, sicut is qui filium coram patre suo immolat, et sic cruentis manibus ad illum uenit.



24. De frequenti cibi indigentia, et uite termino.

D. Cur Deus non concessit homini ut sumpto cibo saltem per septimanam posset carere illo?---M. Fames est una de penis peccati. Homo sic creatus erat, ut, si uellet, sine labore uiueret beatus. Postquam autem cecidit, non nisi per laborem redire potuit. Qui si famem, uel frigus, uel cetera incommoda non sustineret, laborare nollet; et sic semper extorris a regno maneret. Indidit ergo ei famem Deus, ut hac necessitate coactus laboret, et etiam hac occasione redire queat. Et hoc tantum de  electis accipe, nam reprobis omnia ad penam faciunt.

D. Est homini terminus uite prestitutus; et si potest hunc excedere uiuendo, uel preuenire moriendo? ---M. Unicuique statutum est a Deo quamdiu uiuere debeat in hoc seculo: ultra quem terminum homo non potest uiuere, uel unum momentum, ut dicitur: Constituisti terminos eius, qui preteriri non poterunt . Potest autem multis modis anteuenire, siue in arma uel in bestias ruendo, seu ueneno uel laqueo uitam extorquendo, aut flammis uel undis insiliendo, sicut mercenarius prauis moribus potest efficere ut non solum mercede  priuetur, uerum etiam ante conditum tempus expellatur.

D. Proba.---M. Deus eduxit filios Isrel de Aegypto, ut daret eis terram repromissionis, quam propter peccata non sunt adepti; sed antequam illuc uenirent, sunt in deserto prostrati.



25. De iusta reorum nece, et de eorum salute; deque puerorum disciplina; de arca et de prophetis.

D. Peccat iudex, si reos punit?---M. Imo peccat, si non punit: uindex est enim ire Dei in hoc ipsum constitutus.

D. Peccant ministri, qui a iudicibus iussi damnatis mortis supplicium inferunt?---M. Minime; sed potius lauant manus suas in sanguine peccatoris.

 D. Qui in criminibus fuerunt deprehensi, et a iudicibus ad equuleum uel ad aliud supplicium damnati, et in ipso mortis articulo penituerint, est spes aliqua de eis?---M. Magna: Quidam enim per illud supplicium purgantur, et ut latro in cruce saluantur; quidam orationibus sanctorum de penis liberantur.

D. Que causa est quod pueri melius queque possunt discere, quam senes?---M. Quia anima adhuc in ipsis est noua, et ad uniuersa curiosa. In senibus uero quotidiano usu, uel uisu, uel auditu, est sensus obtusus, et per multas cogitationes attenuatus.

D. Quo uenit arca Testamenti?---M. Imminente  Hierusalem excidio a Babyloniis, Hieremias ex precepto Domini condidit eam in sepulcro Moysis cum aliis prophetis; hec tempore nouissimo ab Elia et Enoch proferetur, reuelante Domino.



26. Cur modo signa non fiunt.

D. Cur non possunt iusti signa facere hoc tempore sicut olim fecerunt?---M. Nullus unquam sanctorum fecit aliquod signum, sed Deus per eos fecit, qui menti illorum presedit; ut dicitur: Tu es Deus, qui facis mirabilia solus . Porro olim propter incredulos uisibilia signa per iustos fecerat, dum corpora languida sanauerat; nunc maiora, scilicet spiritualia per eos perpetrat, dum animas uariis modis languidas curat. Interdum autem, cum necesse est, exteriora signa per suos  agit, interdum etiam per reprobos; sed tamen propter electos mira facit. Ideo a quibusdam lapsis, quamuis penitentibus, Deus recessisse predicatur, quia per eos signa non operatur. Ideo uero extremo tempore penitus signa ab Ecclesia subtrahentur, ut iusti magis per tentationes probati abundantius remunerentur.



27. De prophetis et Scriptura sacra.

D. Intellexerunt prophete que scripserunt?---M. Intellexerunt.

D. Quare tunc ita obscure et non manifeste scripta sua ediderunt?---M. Non debuerunt: cementarii  namque est construere, pictoris uero pingere. Patriarche itaque quasi designatum Ecclesie locum figuris foderunt; prophete fundamenta eius scriptis suis posuerunt; apostoli predicationibus parietes exstruxerunt; illorum autem  sequaces expositionibus depinxerunt. Sed sacra Scriptura non est nisi filiis Dei scripta, quibus mater Ecclesia per clauem Dauid aperit omnia clausa. Non filii autem tantum foris uident, et non intelligent, quia nec amant, nec credunt.

D. Cum Septuaginta Hebrei fuerint, cur aliter transtulerunt, quam prophete scripserunt?---M. Sacra Scriptura duobus modis intelligitur, historice et allegorice. Prophete ergo sensum historicum contexuerunt: Septuaginta autem uiri, et ipsi  prophete, allegoricum sensum transtulerunt.



28. De angelis custodibus.

D. Habent homines custodes angelos?---M. Unicuique genti, unicuique ciuitati presunt Angeli, qui iura, leges, mores iuste dispensant et ordinant. Unaqueque etiam anima, dum in corpus mittitur, angelo committitur, qui eam semper ad bonum incitet, et omnia opera eius Deo et angelis in celis referat.

D. Cum Deus omnia sciat, et sancti angeli in eo cuncta cernant, quid potest eis referri quod nesciant? ---M. Angelos actus nostros Deo et angelis narrare, non est aliud quam de nostro prouectu in Deo congratulari, ut dicitur: Gaudium erit angelis Dei super uno peccatore penitentiam agente ;  sicut e contra illorum contristari, est de nostris male gestis indignari.

D. Sunt iugiter angeli in terra cum his quos custodiunt? ---M. Cum opus fuerit, in auxilium ueniunt, maxime cum precibus fuerint inuitati: non est enim mora ueniendi, cum in momento de celi ad terras, et iterum ad celum relabi possint. Qui cum ad nos descendunt, gloria intima non fraudantur, quia semper uident faciem Patris, quocunque mittantur.

D. Qualiter apparent angeli hominibus?---M. In forma hominis: homo etenim, cum sit corporeus, non potest uidere spiritus; propter quod assumunt de ere corpus, quod homo uidere et audire possit: Ipsum autem corpus uisibile magis est quam palpabile;  non tamen omnibus uisibile, nisi his solummodo quibus se uolunt demonstrare.



29. De demonibus insidiantibus et obsidentibus.

D. Sunt demones hominibus insidiantes?---M. Unicuique uitio presunt demones, qui sub se habent innumerabiles, qui animas iugiter ad uitia illiciunt, et mala hominum suo principi cum magno cachinno referunt. Si quis tamen illorum ab aliquo iustorum pugnans uincitur, mox ab angelo custode eius in abyssum retruditur, nec amplius cum aliquo iustorum congredi permittitur, quamuis alius a principe demonum in locum eius surrogetur.  Sicut enim a diabolo homo uictus mox de paradiso est eiectus; ita cum quis demonum a sanctis superatur, confestim confusus in tartara damnatur: hi sepius corpus de crasso ere sumunt palpabile, quo magis possint fallere.

D. Possunt demones obsidere quos uolunt? ---M. Gregem porcorum intrare non potuerunt nisi permissi, quanto minus homines? Aliquando corpus uiri sancti obsident, illi ad coronam, sibi ad penam; malorum autem animas semper obsident, interdum etiam corpora uexant. Corpus autem hominis in baptismate ut templum Spiritui sancto oleo et chrismate dedicatur, ut dicitur: Templum Dei sanctum est, quod estis uos . Igitur hoc templum semper aut Spiritus sanctus, aut immundus  spiritus inhabitat.



30. De unctione, et penitentia in extremis, ac de morte.

D. Quid ualet unctio olei infirmis?---M. Peccata confessa, et non iterata, uel quotidiana per hanc unctionem relaxantur, ut dicitur: »Et si in peccatis est, dimittentur ei .« Si de peccatis penitentiam non egerit, ista unctio non solum ei nichil prodest, sed et multum obest.

D. Prodest penitentia in extremis?---M. Qui peccata sua usque ad mortem penitere differunt, non ipsi peccata, sed peccata eos deserunt; quia eos diutius seruos habere nolunt: qui tamen ex corde penitent, etiam in ipsa morte misericordiam inuenient, sicut latro in ipso mortis exitu, ut dicitur:  »Quacunque hora ingemueris, saluus eris .«

D. Unde mors dicitur?---M. Ab amaritudine, uel a morsu pomi uetiti, unde mors est orta. Sunt autem tres mortes, scilicet immatura, ut in infantibus; acerba, ut in iuuenibus; naturalis, ut in senibus.

D. Cum peccata in baptismate dimittantur, et cum mors sit pena peccati, cur permittitur post baptisma etiam electis dominari?---M. Ut possint pro Christo pati, et magis coronari. Est et aliud. Si immortalitas corporum in baptismate daretur, non pro Deo, sed pro hac immortalitate ad baptisma ab omnibus festinaretur; et sic nullus ad regnum reuerteretur. Peccatum ergo Deus in baptismo dimisit,  penas autem peccati non remisit, ut iusti per fidem ambulent, et per operationem se exerceant, donec mors a uita absorbeatur.



31. De reditu peccatorum, et de peccato irremissibili.

D. Dimittuntur reprobis peccata in baptismate? ---M. Dimittuntur; sed cum ipsi post in eadem peccata relabuntur, que dimissa erant, etiam in eos relabuntur et  reuoluentur, ut dicitur: Omne debitum dimisi tibi , et mox subditur: Tradidit eum tortoribus, donec redderet uniuercum debitum 

 D. Cur permittit eos Deus ad baptisma uel ad alia sacramenta accedere, cum eos sciat ab his deficere? ---M. Propter electos, ut dictum est, ut trahant eos exemplo.

D. Que est blasphemia Spiritus sancti, que non remittetur neque in hoc seculo neque in futuro? ---M. Impenitentia et diffidentia in Spiritu sancto non datur remissio peccatorum: qui igitur de gratia Spiritus sancti diffidit et non penitet, hic blasphemat in Spiritum sanctum; et hoc est irremissibile peccatum.



32. De morte, et de sepultura bonorum et malorum.

D. Nocet bonis si occidantur, uel subita morte rapiantur? ---M. Nihil penitus. Non enim subita  morte moriuntur, qui se semper cogitant morituros. Siue ergo ferro immolentur, siue a bestiis dilacerentur, aut flammis uel undis immergantur, aut suspendantur, uel in rota frangantur, uel quolibet infortunio moriantur; semper pretiosa est in conspectu Domini mors sanctorum eius, ut dicitur: »Quacunque morte iustus moriatur, iustitia eius non auferetur ab eo.« Et talis mors non obest, imo multum eis prodest; quia si quid peccati contraxerunt per humanam fragilitatem, relaxatur per mortis acerbitatem.

D. Prodest malis, si diu decumbant in lectis antequam moriantur?---M. Nihil. Quacunque enim morte moriantur, mala et subita morte moriuntur, qui in Domino non moriuntur, et qui nunquam cogitauerunt  se morituros; et ideo semper mors peccatorum est pessima.

D. Obest iustis aliquid si in cemeterio Ecclesie non sepeliantur?---M. Nihil prorsus. Totus enim mundus est templum Dei, quod dedicatum est sanguine Christi; et siue in campo, siue in sylua, uel in palude, uel in quouis loco sepeliantur, uel proiiciantur, uel a bestiis uel a belluis deuorentur, semper in gremio Ecclesie confouentur, que per latitudinem terre diffunditur.

D. Confert iustis aliquid, quod in sacratis locis tumulantur?---M. Per quosdam iustos loca sacrantur, in quibus tumulantur. Qui autem in penis sunt, in eo prodest quod eorum corpora in sacris  locis sepeliantur, quod eorum precibus adiuuantur quibus per sepulturam sociantur. Et in hoc etiam prodest, quod cum amici illorum ibi conueniunt, de monumentis admoniti preces pro eis Domino fundunt.

D. Prodest malis, si in loco sacro sepeliantur? ---M. Imo obest multum, si eis per sepulturam iunguntur, a quibus per meritum longe disiunguntur: unde et multi leguntur sepe per demones effossi, et a sacris locis longius proiecti.

D. Longe te faciat Deus, bone Doctor, a malis, et

Ciuibus ethereis societ te Christus in astris.
Amen.



LIBER TERTIUS.



1. De deductione iustorum in paradisum; et quid sit paradisus.


D. Iam innumeris hydre capitibus precisis, aliis atque aliis renascentibus pro eis, eia, lux Ecclesie, arripe gladium tue nobilis lingue, et syluam questionum, in qua erro, succide, ut liceat mihi errabundo per te ad campum scientie exire; et qualiter circa morientes agatur euolue?---M. Sicut sponsus cum multitudine militum ad suscipiendam sponsam uenit, et eam cum cantu gaudens adducit: ita cum iustus in extremis agit, angelus sui custos cum multitudine angelorum uenit, et animam eius sponsam Christi de carcere corporis tollit, et cum maximo dulcissime melodie cantu, et immenso lumine, ac suauissimo odore, ad celeste perducit  palatium, in spiritualem paradisum.

D. Est hic paradisus locus corporeus, uel ubi?--- M. Non est locus corporalis, quia spiritus non habitant in locis corporalibus  , sed est spiritualis mansio beatorum, quam eterna sapientia perfecit ab initio, et est in intellectuali celo; ubi ipsa Diuinitas, qualis est, ab eis facie ad faciem contuetur.



2. De perfectis et iustis qui in celum deducuntur, et de purgandis.

D. Perducuntur illuc omnes anime iustorum?--- M. Perfectorum anime, cum a corpore eximuntur, mox illuc inducuntur.

D. Qui sunt perfecti?---M. Quibus precepta non sufficiunt, sed plus quam preceptum est faciunt, ut martyres, monachi, uirgines; martyrium etenim,  uirginitas, et seculi abrenuntiatio non sunt precepta, sed diuina consilia: ideo qui hec faciunt, regnum celorum quasi hereditario iure possidebunt, ut dicitur: Centuplum accipietis, et uitam eternam possidebitis . Et alibi: Cum dederit dilectis suis somnum, ecce hereditas Domini . Iusti autem quibusdam mansionibus adhuc differunt  , ut de his dicitur: Ut illis proficiat ad honorem, nobis uero ad salutem.

D. Qui sunt isti?---M. Qui precepta Domini implent sine querela, hi a corporibus exuti in terrenum paradisum, uel potius in aliquod spirituale gaudium, ab angelis perducuntur; cum spiritus in locis corporalibus non habitare credantur. Est quidam ordo iustorum qui imperfecti dicuntur, qui  tamen omnes in libro Dei scribuntur, ut sint coniugati, qui mortui pro meritis in amenissimis habitaculis recipientur. Ex his multi ante diem iudicii precibus sanctorum et eleemosynis uiuentium in maiorem gloriam assumentur, ut omnes post iudicium angelis consocientur. Sunt quidam de electis, quibus multum deest de perfectione, qui crimina  sua differunt penitere; hi, sicut peccans filius seruo traditur ad uapulandum, ita a sanctis angelis permittuntur demonibus ad purgandum; qui tamen eis nocere non poterunt plus quam ipsi promeruerunt, aut quam sancti angeli permittunt.

D. Scis per quod hi liberentur?---M. Misse, eleemosyne, orationes, aliique pii labores his prosunt; maxime si ipsi uiuentes hec pro aliis fecerunt. Et quidam ex his septimo die, alii trigesimo, alii anniuersario liberantur: quidam uero post multum tempus. Tamen post iudicium omnes, ut dictum est, angelis cequabuntur.

D. Cur magis aguntur hi dies?---M. Tria et quatuor sunt septem: per tria, fides Trinitatis; per quatuor, homo qui constat ex quatuor elementis,  intelligitur. Anima etiam habet tres uires, que sunt rationalis, irascibilis, concupiscibilis; et omne tempus septem diebus uoluitur. Agitur itaque septimus dies, ut quidquid anima in tribus uiribus suis per quatuor qualitates corporis, per septem dies huius temporis peccauit contra septiformem Spiritum, quem in baptismo suscepit, in fide Trinitatis relaxetur. Triginta per tria et decem surgunt; per tria, noua lex propter fidem Trinitatis, per decem, uetus lex propter Decalogum intelligitur. Triginta etiam diebus omnis mensis labitur. Agitur itaque trigesimus dies, ut quidquid homo in mensibus in noua uel in ueteri lege deliquit, deleatur. Annus est Christus, ut dicitur: Annus acceptabilis Domino . Menses sunt duodecim apostoli, ut dicitur:  Benedices corone anni benignitatis tue . Solis cursus per annum, reditus lune post mensem. Agitur igitur anniuersarius dies, ut quidquid contra solem iustitie Christum, et lunam eius Ecclesiam, et doctrinam apostolorum, qui sunt menses boni anni, egit, remittatur.



3. De Purgatorio.

D. Quid prodest  purgatorius ignis?---M. Quibusdam est purgatio in ista uita cruciatus corporis quos mali eis aliquando inferunt; aliquibus afflictiones carnis, quas sibi per ieiunia, per uigilias, per alios labores ipsi ingerunt; quibusdam uero charorum uel rerum amissio; quibusdam dolores, uel egritudo; aliquibus uictus uel uestitus egestas;  quibusdam ipsius mortis acerbitas. Post mortem uero purgatio erit aut nimius calor ignis, aut magnus rigor frigoris, aut aliud quodlibet genus penarum; de quibus tamen minimum maius est quam maximum quod in hac uita excogitari potest. Dum ibi sunt positi, interdum apparent eis angeli, uel alii sancti, in quorum honore aliquid egerunt in hac uita; et aut auram, aut suauem odorem, aut  aliquod solamen eis impendunt, usque dum liberati introibunt in illam aulam que non recipit ullam maculam.

D. Quali forma sunt ibi positi?---M. In forma corporum quam hic gesserunt. Dicitur et de demonibus, quod eis corpora de ere dentur, in quibus crucientur.

D. Cum corpus sit insensibile, et per se nichil possit operari, nisi quod anima per illud operatur, quasi per instrumentum, qua ratione damnatur?---M. Cum homines inimicum suum obsident, prius edificia sua destruunt, uel incendunt: post ipsum excruciatum interimunt, ut et de amissis rebus doleat in animo, et de illatis uulneribus in corporis exitio. Corpus est anime uestimentum, uel habitaculum:  quod quia contempto  Creatore anima dilexit, destruitur, et cum ea comburitur, ut et de sui habitaculi uel uestimenti incendio crucietur. Est et anime instrumentum, non quale est tubicini tuba, uel carpentario ascia; sed ita ei coadunitur, ut quidquid egerit anima, corpus etiam fecisse dicatur, et ideo iuste cum ea damnatur.

D. Quot anime peruenient ad celum?---M. Quot angeli ibi permanserunt: que singule singulis ordinibus angelorum associabuntur, prout in meritis a Deo discernuntur.



4. De malorum deductione ad inferos, et de penis quas ibi sustinent.

D. Satis mihi fecisti de his: nunc dic quanter agatur circa malorum exitum.---M. Cum mali in extremis sunt, demones maximo strepitu conglobati  ueniunt aspectu horribiles, gestibus terribiles, qui animam cum perualido tormento de corpore excutiunt, et crudeliter ad inferni claustra pertrahunt.

D. Quid est infernus; uel ubi?---M. Duo sunt inferni: superior, et inferior. Superior, infima pars huius mundi, que plena est penis; nam hic exundat nimius estus, magnum frigus, fames, sitis, uarii dolores corporis; et uerbera animi, ut timor et uerecundia. De hoc dicitur: Educ de carcere, hoc est, de inferno animam meam , id est uitam meam. Inferior uero est locus spiritualis, ubi ignis inexstinguibilis, de quo dicitur: Eruisti animam meam de inferno inferiori . Qui sub terra dicitur esse, ut sicut corpora peccantium  terra cooperiuntur, ita anime peccantium sub terra in inferno sepeliantur; ut de diuite dicitur: Sepultus est in inferno . In quo nouem species pene esse leguntur.

D. Que sunt ille?---M. Prima ignis, qui sic semel accensus est, ut si totum mare influeret, non exstingueretur. Cuius ardor sic istum materialem uincit ignem, ut iste pictum ignem; ardet, et non lucet. Secunda pena est intolerabile frigus, de quo dicitur: Si igneus mons immitteretur, in glaciem uerteretur. De his duabus dicitur: Illic erit fletus et stridor dentium , quia fumus  excitat fletum oculorum, frigus stridorem dentium. Tertia, uermes immortales, uel serpentes et dracones uisu et sibilo horribiles, qui ut pisces in aqua, ita uiuunt in flamma. Quarta, fetor intolerabilis. Quinta, flagra cedentium, ut mallei ferrum percutientium. Sexta, tenebre palpabiles, ut dicitur: Terra tenebrarum, ubi nullus ordo, sed sempiternus horror inhabitat . Septima, confusio peccatorum, quia omnia peccata ibi patent omnibus, et se abscondere non ualent. Octaua, horribilis uisio demonum et draconum quos igne scintillante uident, et miserabilis clamor flentium et insultantium. Nona, sunt ignea uincula, quibus in singulis membris constringuntur.

D. Quare tot miserias patiuntur?---M. Quia consortium  nouem ordinum angelorum neglexerunt, iuste nouem tormentis addicti merebunt. Et quia in igne concupiscentiarum hic exarserunt, iuste ibi in igne ardebunt. Quia uero frigore malitie hic riguerunt, iuste ibi penali frigore stridebunt. Dicuntur namque exterius igne candere, ut ferrum in fornace; interius frigere, ut glacies in hieme, ut dicitur: Transibunt ab aquis niuium, ad calorem nimium . Et quia inuidia et odium hic eos ut uermes corroserunt, merito eos ibi uermes mordebunt. Qui autem hic fetore luxurie dulciter delectabantur, iuste ibi fetore putrido atrociter cruciantur. Et quia hic disciplinam recipere noluerunt, et cum hominibus flagellari non meruerunt; ibi ideo sine cessatione loris tunduntur, ut dicitur:  »Sunt parata iudicia blasphematoribus, et percutientes mallei stultorum corporibus.« Quia tenebras uitiorum hic amauerunt, et ad lucem Christum uenire noluerunt, ideo horridis tenebris ibi obscurabuntur, ut dicitur: »In eternum non uidebunt lucem.« Et quia hic peccata confiteri despexerunt, que facere non erubuerunt; ideo omnibus ibi nudi et aperti perpetuo confundentur. Quia hic bona uidere et audire dedignabantur; iuste ibi terribili uisu et miserabili auditu replebuntur. Et quia hic per singula uitia deflui erant, iuste ibi erunt per singula membra catenis constricti. Optabunt mori, et mors fugiet ab eis.

D. Qualiter sunt ibi positi?---M. Capita sunt eis deorsum mersa, dorsa ad inuicem uersa; pedes sursum  erecti, et in penas undique distenti.

D. Heu quid unquam natus est homo, qui tali plectetur supplicio?---M. Quid fles? quid lacrymis fluis? Diabolus tantum et sua membra ista patientur.

D. Qui sunt membra diaboli?---M. Superbi, inuidi, fraudulenti, infidi, gulosi, ebriosi, luxuriosi, homicide, fures, crudeles, predones, latrones, immundi, auari, adulteri, fornicatores, mendaces, periuri, blasphemi, malefici, detractores, discordes. Qui in his fuerint inuenti, in predicta supplicia ibunt nunquam redituri.



5. Quomodo beati erga damnatos se habeant.


D. Heu! uidebunt eos iusti?---M. Iusti uidebunt malos in penis, ut magis gaudeant quod has euaserint penas: mali etiam ante iudicium uidebunt bonos in gloria, ut magis doleant quod hanc neglexerunt; post iudicium autem boni uidebunt semper malos in penis; mali uero nunquam amplius uidebunt bonos.

D. Non dolebunt iusti cum eos uiderint ita torqueri? ---M. Non: licet pater uideat filium, aut filius patrem in pena; aut filia matrem, aut mater filiam ibi conspiciat, aut uir uxorem, aut uxor uirum; non solum non dolent, sed ita est eis delectabile hoc uidere, sicut nobis cum uidemus pisces in gurgite ludere, ut dicitur: Letabitur iustus, cum  uiderit uindictam peccatorum .

D. Non orant iusti pro eis?---M. Contra Deum sentirent, si pro damnatis orarent: ita enim Deo uniti sunt, quod eis iudicia Dei per omnia placebunt; ideo et in eis gaudebunt.



6. Quis infernus iustorum animas ante Christi aduentum exciperet.

D. In quo inferno erant iusti ante aduentum Christi? ---M. In superiori, in quodam loco iuncto inferiori, in quo poterant alterutrum conspicere. Qui erant ibi, quamuis carerent supplicio, uidebantur sibi esse quodammodo in inferno, cum essent separati a regno. Illis autem qui erant in inferiori inferno, uidebatur quod illi qui erant in illo inferno iuncto inferiori, erant in refrigerio paradisi; unde  et diues rogabat a Lazaro guttam super se stillari.

D. Quam penam habebant ibi?---M. Quasdam tenebras tantum, unde et dicitur: Habitantibus in regione umbre mortis lux orta est eis . Quidam ex eis erant in quibusdam penis. uenit ergo Dominus ad infernum superiorem, nascendo, ut liberaret oppressos a diabolo; descendit ad infernum inferiorem moriendo, ut redimeret captiuos a tyranno, ut dicitur: Dices his qui uincti sunt, Exite, et his qui in tenebris sunt, Reuelamini . uinctos uocat qui erant in penis: alios uero in tenebris: quos omnes absoluit, et in gloriam duxit rex glorie.



7. Quomodo beati se inuicem cognoscant, et pro nobis intercedant.

 D. Cognoscunt se iusti et boni in gloria?---M. Anime iustorum omnes iustos cognoscunt et nomine et genere, et merita ipsorum, quasi semper cum eis fuissent. Malos omnes etiam in tantum cognoscunt, ut propter quod meritum unusquisque ibi sit, sciant. Mali quoque malos cognoscunt, et bonos quos uident, in tantum ut etiam nomina illorum sciant; ut diues nomina  Abrahe et Lazari cognouit  .

D. Orant anime pro caris suis?---M. Iusti orant pro his quos in Domino amauerunt, uel pro his qui eos inuocant, ut a malo seruentur et a mundi tentamentis  liberentur; et si in errore sunt, ut corrigantur, et eis celerius associentur.

D. Qualiter orant Deum?---M. Desiderium illorum est oratio eorum. Quidquid enim desiderant, sine dilatione percipient. Illorum etiam orare, est cruciatus corporis uel bene gesta pro Christo, Deo representare. Non tamen aliquid orant, nisi quod ipse Deus disposuit facere: alioquin incassum orarent.



8. De gaudio, et mansionibus, scientia, et apparitione beatorum: itemque de spectris per damnatos exhibitis.

D. Habent plenum gaudium Sancti?---M. Nequaquam. Sicut enim uocati ad conuiuium uenientes  de sua uocatione et susceptione sunt leti, de absentibus amicis solliciti, donec simul conueniant omnes: ita anime iustorum de sua nunc quidem gloria letantur, de absentia autem nostra sollicitantur. Cum autem corpora sua receperint, et omnes in unum conuenerint, tunc plenum gaudium habebunt.

D. Que est domus Patris, et multe mansiones? ---M. Domus Patris est uisio omnipotentis Dei, in qua iusti, ut in Domino gloriantur. Mansiones diuerse sunt pro meritis remunerationes.

D. Sciunt anime que hic geruntur?---M. Anime iustorum sciunt omnia que hic aguntur; que autem in penis sunt, nesciunt nisi que eis angeli uel sancti referunt. Que uero in inferno sunt, non plus  norunt quid hic agatur, quam uiui sciunt quid ibi geratur. Ut tamen olim prophete quedam sciuerunt, que alii ignorauerunt, non tamen omnia; ita quedam anime inter malos quedam sciunt, que alie nesciunt, quamuis non omnia. Itaque omnia que sciunt, uel eis diuinitus reuelantur, uel eis a morientibus, et illuc uenientibus nuntiantur.

D. Possunt anime apparere quando uolunt, uel quibus uolunt?---M. Anime sanctorum apparent quando uolunt, et quibus uolunt, siue uigilantibus, siue dormientibus. Que autem in penis sunt, non apparent, nisi ab angelis permittantur, et ut pro liberatione sua rogent, aut liberate gaudium suum amicis suis nuntient. Que autem in inferno sunt, nulli apparere possunt: si autem aliquando uidentur  apparere, siue in somnis, siue uigilantibus, non ille sunt, sed demones in illarum specie, qui etiam in angelos lucis se transfigurant, ut decipiant. Si autem ueraciter contigerit, pro alicuius sancti merito fit: ut cum S. Martino anima latronis apparuit, ubi altare destruxit; aut pro admonitione, ut anima Benedicti pape in monasterio apparuit, cuius caput et cauda asinus, medietas ursus fuit, que se die noctuque per aspera et ignea loca trahi, et post iudicium deglutiendam asseruit olla gehennali.

D. In qua forma apparent?---M. In humano corpore assumpto de ere.



9. Unde somnia.


D. Unde ueniunt somnia?---M. Aliquando a Deo, cum aliquid futuri reuelatur; sicut Ioseph per stellas et manipulos quod fratribus suis preferretur. Aut aliquid necessarium admonetur, ut alio Ioseph, ut fugeret in Aegyptum. Aliquando a diabolo, cum aliquid tentare aut bonum impedire nititur; ut in passione Domini de uxore Pilati legitur. Aliquando ab ipso homine, cum quod uiderit, uel audierit, uel cogitauerit, hoc in somnis imaginatur, et in timore positus per tristia, et in spe per leta ludificatur.



10. De Antichristo, et aduentu Enoch ac Elie.

D. Benedictum Dei uerbum, qui tot secreta mihi reserat per os tuum. Nunc si rogare auderem, libenter de Antichristo audirem.---M. Antichristus  in magna Babylonia de meretrice generis Dan nascetur. In matris utero diabolo replebitur, et in Corozaim a maleficis nutrietur. Uniuerso orbi imperabit, et totum genus humanum sibi quatuor modis subiugabit. Uno modo: nobiles sibi diuitiis adsciscet, que sibi maxime affluent, quia omnis pecunia abscondita erit ei manifesta. Secundo modo: uulgus sibi terrore subdet, quia maxima seuitia in Dei cultores furiet. Tertio modo: sapientia et incredibili eloquentia clerum obtinebit, quia omnes artes et omnem Scripturam memoriter sciet. Quarto modo: mundi contemptores, ut sunt monachi, signis et prodigiis fallet. Faciet enim tam stupenda miracula, ut iubeat ignem de celo descendere, et aduersarios suos coram se consumere, et mortuos resurgere, et  sibi testimonium dare.

D Suscitabit mortuos uere?---M. Nequaquam, sed diabolus eius maleficiis corpus alicuius intrabit, et illud apportabit, et in illo loquetur; ut quasi uiuum uideatur, ut dicitur: In omnibus signis et prodigiis mendacibus . Hic antiquam Hierusalem reedificabit, in qua se ut Deum coli iubebit. Hunc Iudei ex toto orbe uenientes summo uoto suscipient; sed per predicationem Elie et Enoch ad Christianam religionem redibunt, et omnes pene dirum martyrium subibunt.

D. Quali etate uenient illi duo?---M. In ea qua assumpti sunt: qui etiam ab Antichristo, qui uocatur Antemos, id est contrarius; uel Arneomai, id  est nego, uel, Titan, id est sol uel gigas, interficientur. Hic per tres annos et dimidium monarchiam obtinebit; deinde tentorium suum ad expugnandos iustos in monte Oliueti extendet, in quo inuenietur subita morte mortuus spiritu oris Domini, id est iussu Dei interfectus; ut dicitur: »Precipitabit Dominus inclytum uniuerse terre in monte sancto.«

D. Cum dictum sit: Dies illi propter electos breuiabuntur : erunt tunc dies breuiores, quam nunc?---M. Dies tunc ita longi erunt sicut nunc, ut dicitur: Ordinatione tua perseuerat dies . Sed dies dicuntur breuiari, quia per breue tempus, id est tres annos et semis regnabit. Porro corpora hominum creduntur futura minora  quam nostra, sicut nostra etiam minora quam antiquorum.

D. Quid postea erit?---M. Relinquentur quadraginta dies his qui eius errore uel fallacia lapsi sunt, ut penitere possint; post hec qua die iudicium fiet, omnis homo ignorat.



11. De nouissima tuba, et resurrectione.

D. Quid est nouissima tuba?---M. Cum Dominus legem daret in monte, audita est uox tube: ita angeli ad hoc constituti, corporibus et tubis de ere sumptis, terribile iudicium Dei sonitu tube intonabunt; ut dicitur: Canet enim tuba, et mortui resurgent . Et iterum: Periit memoria eorum cum sonitu , et altissima uoce mortuis clamabunt, Surgite; ut dicitur: Media nocte  clamor factus est . Ad quam uocem omnes mortui, boni et mali, in ictu oculi, id est quam cito possis oculum aperire, imo aperto oculo lucem uidere, resurgent.

D. Que est prima resurrectio?---M. Sicut due sunt mortes, ita sunt due resurrectiones: una animarum, altera corporum. Cum homo peccat, anima moritur; quia a uita Deo deseritur, et in corpore quasi in sepulcro sepelitur: cum uero per penitentiam ad uitam Deum redit, quasi a morte resurgit. Alia erit corporum.

D. Qua die?---M. In die Pasche, ea hora qua Christus resurrexit.

D. Erit aliquis tunc in mundo?---M. Ita plenus erit mundus tunc hominibus, ut est hodie, qui ita operantes  erunt, ut hodie. Quidam arabunt, quidam nauigabunt, quidam edificabunt, quidam aliud et aliud facient.

D. Quid de illis fiet?---M. Iusti, cum resurgent, mox ab angelis in era obuiam Christo rapientur, et electi uiuentes cum eis rapientur, et in ipso raptu morientur, et reuiuiscent: hoc precessit in Maria matre Domini, et Ioanne Euangelista: Maria, que recepto corpore post mortem in gloriam est assumpta; Ioannes qui uero fuit corpore raptus, et in ipso raptu creditur mortuus et reuiuiscens. Reprobi de ipso terrore morientur, et confestim reuiuiscent: et hoc est iudicare uiuos et mortuos.

D. Resurgent qui in matris sunt mortui uteris?  ---M. Quotquot uitalem spiritum acceperunt, resurgent.

D. Qua etate, uel mensura?---M. Qua erant, si essent triginta annorum; uel futuri essent, nisi ante morerentur.

D. Aliquando lupus deuorat hominem, et caro hominis uertitur in suam carnem: lupum uero ursus, ursum leo deuorant; quomodo resurget ex his homo?---M. Quod caro fuit hominis, resurget; quod bestiarum, remanebit. Scit enim hec bene secernere, qui sciuit ex nichilo cuncta condere. Siue ergo membratim a bestiis, siue a piscibus, seu a uolucribus deuorentur, omnes in resurrectione reformabuntur in tantum ut nec capillus de eis pereat.

D. Si capilli et ungues precisi in locum suum  redeunt, nonne deformes erunt?---M. Non est intelligendum quod sint reducendi in priorem locum; sed sicut figulus si uas nouiter factum frangat, et de eodem luto aliud faciat, non attendens, quid prius ansa uel fundus fuerit: ita format Deus de eadem materia, aliud corpus huic ualde dissimile, cui omnis deformitas et infirmitas absit, et omnis integritas et decor adsit: quamuis unumquodque membrum in locum suum Deus decenter restaurare possit.

D. Qui hic habuerunt bina capita, uel plura membra, uel quibus defuerunt aliqua, aut pingues aut macri fuerunt, resurgent tales?---M. Qui hic habuerunt duo capita, duo inde corpora resurgent, et unaqueque anima habebit suum corpus, cui  nichil indecens uel deforme adhereat, sed omnia membra sana et integra, et omni pulchritudine plena habebit.

D. Quid sentis de abortiuis?---M. In quantum est semen patris resurget in patre; in quantum sanguis matris, resurget in matre.

D. Qualia corpora iusti habebunt?---M. Immortalia et incorruptibilia, et ut splendidum uitrum perlucida. Reprobi quoque similiter immortalia, quoniam sine fine iugiter in morte dolentia; et incorruptibilia in hoc quod cum omnibus penis afficiantur, non consumantur; sed tantum tenebrosa.



12. De iudicio eiusque circumstantiis.

D. Qua hora fiet iudicium?---M. Media nocte, qua hora angelus Aegyptum deuastauit, et Dominus  infernum spoliauit, ea hora electos suos de hoc mundo liberabit.

D. Qualiter ueniet Dominus ad iudicium?---M. Sicut, cum imperator ingressurus est ciuitatem, corona eius, et alia insignia preferuntur, per que aduentus eius cognoscitur; ita Christus in ea forma qua ascendit, cum ordinibus omnibus angelorum ad iudicium ueniet angeli crucem eius ferentes preibunt; mortuos tuba et uoce in occursum eius excitabunt, omnia elementa turbabuntur, tempestate ignis et frigoris mixtim undique furente; ut dicitur: Ignis ante ipsum precedet, et in circuitu eius tempestas ualida ; et alibi: Pugnabit orbis terrarum pro eo contra insensatos 

D. Erit iudicium in ualle Iosaphat?---M. uallis Iosaphat dicitur uallis iudicii. uallis est semper iuxta montem. uallis est hic mundus, mons est celum. In ualle ergo fit iudicium, id est in isto mundo, scilicet in ere, ubi iusti ad dexteram Christi, ut oues, statuentur; impii autem, ut hedi, ad sinistram ponentur.

D. Quomodo ad dexteram uel sinistram?---M. Ad dexteram, scilicet, sursum in gloria; ad sinistram, deorsum in terra. Iusti enim geminis alis caritatis ad alta subleuabuntur; ut dicitur: Sancti sument pennas ut aquile . Impii autem  peccatis ut plumbum ad terrena, quibus toto corde inheserant, deorsum deprimentur.



13. De iudice et assessoribus.

D. Quali forma apparebit ibi Dominus?---M. Electis in ea forma qua in monte apparuit: reprobis uero in ea qua in cruce pependit.

D. Erit crux ibi, lignum, scilicet, in quo Dominus passus est?---M. Nequaquam, sed lux in modum crucis splendidior sole.

D. Quare faciet Filius iudicium?---M. Filius similitudo Dei est; angelus autem et homo usurpauerant sibi similitudinem Dei: iustum est ergo ut cui facta est iniuria, iudicium faciat pro uindicta: quamuis Pater et Spiritus sanctus ei cooperentur.

D. Erit ibi sedes in qua sedeat, ut dicitur: Sedebit  super sedem maiestatis? --- M. Christus dicitur nunc stare, et pro sponsa sua pugnare: tunc deuictis hostibus, et sponsa ad se recepta in maiestate sedebit: hoc est, humanitas in diuinitate requiescet. Super sedem suam etiam sedebit, quia ab omni labore in Ecclesia cessabit. Tamen quia homo ibi apparebit, super sedem de ere assumptam ut iudex sedere creditur.

D. Habebunt apostoli sedes, ut dicitur: Sedebitis super sedes duodecim, iudicantes duodecim tribus Isrel? ---M. Conscientie eorum sunt sedes eorum, in quibus deuicto mundo et uitiis, quasi in sede triumphantes quiescent. Sed et ipsi super sedes de ere uidebuntur sedere, ut dicitur: Sedebunt super sedes in iudicio.

 D. Qualiter fiet iudicium?---M. Nunc sunt bon, et mali mixti; et multi uidentur boni, qu sunt mali; et multi putantur mali, qui sunt boni. Tunc ab angelis boni a malis, ut grana a paleis, secernentur, et in quatuor ordines diuidentur. Unus ordo est perfectorum cum Deo iudicantium. Alter iustorum, qui per iudicium saluantur. Tertius impiorum sine iudicio pereuntium. Quartus malorum, qui per iudicium damnantur.

D. Qui sunt qui iudicant?---M. Apostoli, martyres, confessores, monachi, uirgines.

D. Quomodo iudicabunt iustos?---M. Monstrabunt eos suam doctrinam et sua exempla fuisse imitatos, et ideo regno celorum  dignos.



14. De iudicandis et sine iudicio perituris; de ira Dei, et de apertione librorum.


D. Qui sunt qui iudicabuntur?---M. Qui opera misericordie in legitimo coniugio exercuerunt, uel qui peccata sua penitentia et eleemosynis redemerunt, eis dicetur: uenite, benedicti Patris mei; esuriui et dedistis mihi manducare, etc. 

D. Dicentur hec sonis uerborum?---M. Cum Christus homo ibi apparebit, et ipsi in corporibus adsistent, potest esse quod hec uerba sonaliter fient. Tamen, cum sit ibi omnibus manifestum per quod meritum quisque saluetur ue damnetur, magis  nobis per hec uerba innuitur, per que merita saluentur.

D. Quomodo iudicabuntur?---M. Celesti palatio, qui hec fecerunt, digni censebuntur.

D. Qui sunt qui sine iudicio peribunt?---M. Qui sine lege peccauerunt, pagani, scilicet, et illi Iudei, qui fuerunt post passionem Christi. Nam post suam passionem legis obseruatio reputatur idololatrie superstitio.

D. uidebunt ipsi Christum?---M. uidebunt, sed ad sui perniciem, ut dicitur: uidebunt in quem transfixerunt ; omnes namque impii in necem Domini consenserunt.

D. Quare dicitur de eis: Non resurgent impii in iudicio? ---M. Non continget illis, ut  ibi iudicent; sicut hic fecerunt. De his dicitur: Pones eos ut clibanum ignis in tempore uultus tui .

D. Qui sunt qui iudicabuntur, et peribunt?--- M. Iudei, qui ante aduentum Christi sub lege peccauerunt; et mali Christiani, qui malis operibus Deum negauerunt; his dicetur: Discedite a me maledicti; esuriui, et non dedistis mihi manducare, etc. . Quibus uerbis innuitur quod ideo damnentur, quia crimina sua eleemosynis redimere contempserunt. Et debes notare quod non dicit: uenite, benedico uos, nec dicit: Discedite, maledico uos; sed, quia estis benedicti, uenite; et, quia estis maledicti, discedite.

D. Quis benedixit istos? uel quis maledixit illos?  ---M. Spiritus sanctus quotidie per ora amicorum et inimicorum electos benedicit, ut dicitur: Benedicti uos a Domino . Et iterum: Benedictio Domini super uos . Reprobos uero per ora omnium maledicit ut dicitur: Maledicti qui declinant a mandatis tuis .

D. Quomodo iudicabunt eos Sancti?---M. Suis meritis ostendent eos nec facta nec dicta sua secutos, et ideo omni supplicio dignos: hos in ira sua conturbabit Deus, et deuorabit eos ignis.

D. Habet Dominus furorem uel iram?---M. In Domino non sunt tales motus: qui, ut dicitur: Omnia cum tranquillitate iudicat ; sed cum in reos sententia iuste damnationis profertur,  irasci eis, qui hec patiuntur, uidetur.

D. Habebunt iusti defensores, aut mali accusatores?---M. Habebunt conscientias suas. Ita namque omnes a fulgore crucis illustrabuntur, ut sicut nunc sol ab omnibus uidetur; ita omnium hominum conscientie tunc ab omnibus in propatulo uideantur.

D. Quid est quod dicitur, Libri aperti sunt; et liber uite, et iudicati sunt mortui de his que erant scripta in libris? ---M. Libri sunt prophete, sunt apostoli, sunt alii perfecti. Qui libri aperti erunt, quia doctrina et exempla eorum omnibus patebunt; in quibus omnes, quasi in libris, uidebunt quid facere uel quid uitare debuerunt. Liber uero uite est uita Iesu, in qua omnes quasi in libro legent quid de preceptis eius, uel fecerunt,  uel neglexerunt. Liber uite est etiam uis diuina, in qua omnes suas conscientias quasi scriptas uidebunt.



15. De subsecuturis uniuersale iudicium, et mundi conflagratione; ac de reformatione.

D. Quid sequitur?---M. Peracto iudicio, diabolus cum toto corpore suo, id est cum omnibus impiis, in carcerem, id est in stagnum ignis et sulphuris precipitabitur: Christus uero cum sponsa sua, id est omnibus electis, cum triumphali gloria in ciuitatem Patris sui celestem Hierusalem reuertetur.

D. Quid est, Transiens, ministrabit illis? ---M. Hoc est remota seruili forma, talem qualis est ostendet se electis in Patris gloria, ut dicitur: Manifestabo illis me ipsum .

 D. Quid est, Tradet regnum Deo et Patri , et Deus erit omnia in omnibus?  ---M. Id est Christi humanitas, et tota Ecclesia in diuinitate regnabunt; et Deus erit gaudium omnium, et gaudium singulorum. Singuli namque singulare gaudium habebunt, et omnes simul de uisione Dei gaudebunt.

D. Quid postea de mundo erit?---M. Conflagrabitur. Sicut enim olim aqua diluuii mundo preualuit, et super montes omnes cubitis quindecim excreuit, ita tunc ignis preualens super omnes montes quindecim cubitis altius ardebit.

D. Interibit peintus mundus?---M. Rerum mutabilitas, et pene peccati, scilicet, frigus, estus, grandines, turbines, fulgura, tonitrua et alie incommoditates  penitus interibunt: elementa uero purgata permanebunt, ut dicitur: Mutabis ea, et mutabuntur . Sicut enim presens figura nostrorum corporum transibit, et longe aliam huic incomparabilem habebit, ita presens mundi figura penitus preteribit, et longe alia incomparabilis glorie forma erit, ut dicitur: Faciet Dominus celum nouum et terram nouam . Denique celum, sol, luna, stelle, aque, que nunc festinant cursu irretardabili, quasi cupientes in meliorem statum immutari, tunc fixa stabiliter manebunt, et quieta, et mirabili glorificatione immutata. Nam celum gloriam solis induet: sol septempliciter plus quam nunc lucebit, ut dicitur: Sol habebit lumen  septem dierum. Luna et stelle uestientur ineffabili splendore. Aqua, que Christi corpus tingere meruit, et sanctos in baptismate lauit, omnem decorem crystalli transcendet. Terra, que in gremio suo Domini corpus confouit, tota erit ut paradisus. Et quia Sanctorum sanguine est irrigata, odoriferis floribus, liliis, rosis, uiolis immarcessibiliter erit perpetuo decorata. Et hec est mutatio dextere excelsi, quia terra, que erat maledicta, et spinis addicta, tunc in perpetuum a Domino erit benedicta, et labor et dolor non erit ultra.



16. De corporibus beatorum, et eorum adiunctis.

D. Replesti me de bonis domus Domini: dic, qualia corpora habebunt sancti?---M. Septies quam sol splendidiora, et pre animo agiliora.

 D. In qua etate, uel in qua mensura erunt?--- M. Ut Christus, quando resurrexit. uerumtamen cum sit hic delectabile pueros senibus mistos, uiris mulieres, longis breues iunctos cernere; credibile est multo delectabilius esse ibi singulis etatibus, singulis mensuris utrumque sexum uirorum et mulierum conspicere: sicut hic delectabile est diuersas uoces in organis uel in fidibus audire. Unde magis credendum est omnes in illa etate, et in illa mensura resurgere, et ibi apparere, qua contigit eos hinc migrare.

D. Erunt uestiti, an nudi?---M. Nudi erunt, sed omni decore fulgebunt; et non plus de aliis membris, quam nunc de gratiosis oculis erubescent. Salus autem iustorum et letitia erunt illorum uestimenta:  nam Dominus induet corpora eorum uestimento salutis, et animas eorum indumento letitie. Et sicut hic sunt diuersa genera florum, ut in liliis albedo, et in rosis rubedo: ita diuersa gratia colorum creditur fore in corporibus Sanctorum, ut alium colorem martyres, alium habeant uirgines; et hec pro uestimentis reputabuntur,



17. De operatione et gaudio beatorum.

D. Possunt libenter facere quod uolunt?---M. Nihil nisi bonum uolunt, ideo quidquid uolunt, libere agunt; et ubicunque esse uolunt, sine mora ibi sunt.

D. Quid operantur?---M. uacant et uident Deum, et in secula seculorum laudant eum.

 D. Que est laudatio Sanctorum?---M. Deum sanctos ibi laudare est tantum de uisione Dei gaudere.

D. Recordantur malorum que in corpore patiebantur? ---M. Omnium recordantur.

D. Non habent inde dolorem?---M. Imo maius gaudium habebunt, quod hec omnia deuicerunt: sicut aliquis qui olim periculum belli euasit, et hoc post gaudens amicis narrat.

D. Super altitudinem terre sustulit me tua aurea lingua. Nunc eia, dic mihi illorum gaudia?---M. Gaudia itaque Sanctorum erunt, que oculus non uidit, nec auris audiuit, nec in cor hominis ascendit, que preparauit Deus his qui diligunt eum .

D. Que sunt hec?---M. uita eterna, beatitudo  sempiterna, omnium bonorum sufficientia sine omni indigentia.

D. Hoc planius edicito.---M. Septem speciales glorias corporis habebunt, et septem anime. In corpore quidem pulchritudinem, uelocitatem, fortitudinem, libertatem, uoluptatem, sanitatem, immortalitatem: In anima autem sapientiam, amicitiam, concordiam, potestatem, honorem, securitatem, gaudium.



18. De corporum dotibus in beatis.

D. Leuasti me super me. Hec sunt que concupiuit anima mea audire. Rogo te, hec aliquibus modis exprime.---M. Placeretne tibi si esses ita pulcher ut Absalon in cuius corpore non erat  macula, et cuius coma multo pretio ponderabatur precisa?

D. O gloria!---M. Quid si cum hoc decore esses tam uelox quam Asel, qui cursu pedum preuertebat capreas.

D. O gratia!---M. Quid si cum his duobus ita esses fortis ut Samson, qui mille uiros armatos prostrauit una mandibula?

D. O ingens decus!---M. Quid si cum his tribus esses tam liber quam Augustus, cui totus mundus seruiuit?

D. O claritudo!---M. Quid si cum his quatuor ita uoluptate afflueres ut Salomon, qui nunquam cordi suo aliquid denegabat quod desiderabat?

D. O dulcedo!---M. Quid si cum his quinque  ita sanus esses ut Moyses, cui nunquam dens motus est, nec caligauit oculus?

D. O sanitas!---M. Quid si his omnibus habitis deberes ita fieri longeuus ut Mathusalem, qui pene ad mille annos uixit?

D. O magnificentia! Mihi uidetur, si cui optio ex his eligendi daretur, unumquodque pro regno iure eligeretur: si quis autem his omnibus polleret, merito toti mundo preferendus esset.---M. Oportet, ut interdum sileas, dum prestantiora audias. Quid si cum his omnibus superioribus ita sapiens esses ut Salomon, cui omnia abscondita et occulta erant manifesta?

D. O decus, uel sapientia!---M. Quid si super hec omnes homines tibi essent amici, ut Dauid  Ionathe, quem dilexit ut animam suam?

D. O beatitudo!---M. Quid si insuper omnes tibi essent ita concordes, ut Lelius Scipioni, de quibus neuter nisi quod alter uoluit?

D. O ineffabilitas!---M. Quid si ad hec omnia ita potens esses, ut Alexander Magnus, qui Asiam, Africam, Europam, sibi potenter subiugauit?

D. O sublimitas!---M. Quid si insuper ab omnibus ita honorareris, ut Ioseph ab Aegyptiis, quem adorauerunt ut Dominum?

D. O celsitudo!---M. Quid si in his omnibus ita securus esses ut Elias et Enoch?

D. O magnitudo!---M. Quid si his omnibus habitis tale haberes gaudium, quale is habet qui cum  ad equuleum ducitur, repente in itinere ad regnum rapitur?

D. O maiestas!---M. Quid si amicum haberes, quem ut teipsum diligeres, et is similiter ut tu his omnibus bonis abundaret; nonne duplex gaudium haberes?

D. O immensa delectatio!---M. Quid si multos amicos haberes, et nichilominus his bonis affluerent, nonne tot gaudia haberes?

D. O inenarrabilitas! Ita ego delector in sermonibus tuis, sicut in omnibus diuitiis. Mihi uidetur quod si quis quedam ex his, non dico omnia, haberet; dignior toto mundo esset. Si quis autem his omnibus esset plenus, uideretur iure Deus. ---M. Recte sentis nam his omnibus bonis ipsi   longe excellentius exuberant. Absalonis namque formositas ibi esset deformitas. Porro illorum speciositas erit ut solis claritas, ut dicitur: Fulgebunt iusti sicut sol , qui tunc septuplo plus quam nunc fulgescet. Et hoc eis promittitur: Reformabit corpus humilitatis nostre configuratum corpori claritatis sue . Nemo dubitat quin corpus Christi clarius sit quam sol, utpote corpus Creatoris quam corpus creature; homines uero templa Dei dicuntur, quod sol non dicitur. Si ergo corpora sanctorum corpori claritatis Christi, quod est splendidius quam sol, configurantur; et Deus in eis, ut in templis, habitat; necesse est ut templa Dei magis perspicua sint quam sol. Ecce qualis sanctorum pulchritudo.  Asel agilitas esset ibi pigra tarditas. Sane ipsi ueloces sunt ut quam cito oriens sol occidentem suo radio tangit, tam cito ab oriente in occidentem uenire possint, et quam cito oculus se eleuans uisum ad celum dirigit, tam cito ad terram de celo, de terra ad celum relabi poterunt: hoc etenim angeli facere possunt, quibus ipsi cequales erunt, ut dicitur: Erunt equales angelis Dei . Ecce qualis illorum uelocitas Samsonis ualetudo esset ibi inualetudo: nempe illorum talis erit ualentia, ut si montes et omnem molem terre pede uertere uellent; ualenter possent, et tam facile, quam nunc uidere: hoc enim nemo dubitat angelos posse, quibus ipsi equales dicuntur esse. Ecce qualis iustorum fortitudo.  Augusti imperatoris libertas esset ibi captiuitas: qui potuit capi, ligari, claudi. Illorum uero talis est libertas, ut omnia obstantia penetrare ualeant, et nulla creatura eos retinere queat; sicut sepulcrum corpus Domini tenere non potuit quin resurgeret, et ianuis clausis intraret. Huic ipsi configurabuntur. Ecce qualis illorum libertas.



19. De uoluptate beatorum.

D. Salomonis delicie essent eis miserie. O qualis est illorum uoluptas, quibus ipse Deus fons omnium bonorum est insatiabilis satians satietas! ---M. Due sunt beatitudines: una minor paradisi, altera maior celestis regni. Quarum quia neutram experti sumus, de eis comparationem dare  nescimus. Et due sunt miserie: una minor huius mundi, altera maior inferni. E quibus quia unam quotidie experimur, comparationem de experta dare nouimus. Sicut igitur si ferrum ignitum alicuius capiti esset infixum, et sic candens per omnia membra transiret: sicut ille dolorem interius et exterius haberet; ita ipsi per contrarium modum in omnibus membris suis interius et exterius uoluptatem habent. Hic, id est in hoc mundo, est uoluptas multitudinem uirorum ac mulierum speciosarum uidere, induere uestes pretiosas, preclara edificia cernere, dulcem cantum, sermonem concinnum, organa, lyras, citharas, et talia audire; thymiamata, et alias diuersi pigmenti species odorare; uariis epulis deliciari; blanda et mollia tractare;  multam pecuniam et uariam supellectilem possidere; hec omnia illis infinite redundant. O qualem uoluptatem uisus ipsi habebunt, qui ita clausis sicut apertis oculis uidebunt! Quibus singula membra, ut oculus solis erunt, qui Regem glorie in decore suo cernent; omnes angelos et omnes sanctos interius et exterius conspicient. Gloriam Dei, gloriam angelorum, gloriam patriarcharum, gloriam prophetarum, gloriam apostolorum, gloriam martyrum, gloriam confessorum, gloriam uirginum, et gloriam omnium sanctorum uidebunt: suos oculos, suas facies, omnia membra sua interius et exterius, cogitationes singulorum intuebuntur: omnia que sunt in nouo celo, et in noua terra contemplabuntur: inimicos suos,  qui se olim afflixerunt, in inferno iugiter uidebunt; et de his omnibus ineffabiliter gaudebunt. O qualis uoluptas auditus illorum, quibus incessanter sonabunt harmonie celorum, concentus angelorum, dulcisona organa omnium sanctorum! Olfactio qualis, ubi suauissimum odorem de ipso suauitatis fonte Deo haurient, et odorem de angelis et de omnibus sanctis percipient! Eia qualis uoluptas gustus, ubi epulabuntur et exsultabunt in conspectu Dei ; et cum apparuerit gloria Dei saturabuntur, et ab ubertate domus eius inebriabuntur!  uoluptas tactus qualis, ubi omnia aspera et dura aberunt, et omnia blanda et suauia arridebunt! O quam magna multitudo dulcedinis diuitiarum, ubi in gaudio Domini  super omnia bona sua constituentur. Ecce tales sunt delicie sanctorum. Moysis sanitas esset ibi infirmitas. Salus autem iustorum a Domino. Quos si tentares impetere ferro, non plus posses ledere quam nunc radium solis secare; talis est sanitas iustorum. Mathusale longeuitas esset prolixe mortis difficultas, quos mors et dolor fugiunt, quia in perpetuum uiuunt. En qualem habebunt uite diuturnitatem, qui indeficientis uite feliciter hereditabunt eternitatem. Et hec tantum sunt bona corporis.



20. Dotes animarum in beatis; et quod de peccatis rite expiatis non erubescant, deque pleno omnium gaudio.

D. Sicut dulcis fons sitientem agricolam, ita delectabilis  fauus de ore tuo distillans meam refocillat animam. Sed o incomparabiliter beati, qui ad tam ineffabilia bona sunt predestinati!---M. uere beati sunt, qui habitant in domo Domini, quia in his omnibus uiuent in seculum seculi. His Salomonis sapientia esset magna insipientia. Porro ipsis omnis sapientia affluit: omnem scientiam de ipso fonte sapientie hauriunt. Omnia quippe preterita, presentia, et si qua futura sunt, perfecte sciunt. Omnium omnino hominum, siue in celo, siue in inferno, nomina, genera, opera bona uel mala unquam ab eis gesta norunt; et nichil est quod eos lateat, cum in sole iustitie pariter uideant omnia.

D. Heu quantas lacrymas miserie mee nunc cogit  me fundere fons tue eloquentie. Scient omnes sancti quod ego feci?---M. Utique, non solum que fecisti, sed que unquam uel cogitasti, uel dixisti, aut aliquis homo, siue bonum, siue malum, indelebiliter cognoscent.

D. Quid tunc ualet confessio, et penitentia peccatorum, si non delebuntur; et si ipsi debent turpia et feda flagitia nostra scire, que etiam exhorrescimus cogitare?---M. Quid abhorres? quid times? An uereris quod de tuis factis ibi confundaris? De fedissimis et turpissimis actibus tuis confessis et penitentia lotis non plus uerecundaberis, quam si quis nunc narraret tibi que olim gessisti in cunis: nec plus erubesces, quam si uulneribus in prelio acceptis perfecte sanatus esses. Nihil est aliud peccata  dimittere uel delere, quam non punire: per penitentiam et confessionem remittuntur: sed de Dei et sanctorum scientia nunquam delebuntur.

D. uellem mihi hoc exemplo probari?---M. Nunquid scis quod Dauid homicidium et adulterium perpetrauit?

D. Scio.---M. Num nosti Mariam peccatricem fuisse, Petrum Christum periurio abnegasse, Paulum Ecclesiam crudeliter impugnasse?

D. Noui.---M. Credis eos esse in celo?

D. Credo.---M. Si igitur tu adhuc corruptibilis et fragilis hec nosti, quanto magis illi norunt, qui ab omni corruptione et fragilitate liberi erunt? Non tamen inde nunc uerecundantur, sed magis de sua saluatione in Domino gloriantur.

 D. Non abhorrent tales angeli uel sancti qui pene nichil peccauerunt? non habebunt eos peius?--- M. Nequaquam; sed, sicut his amici congaudent qui naufragium uel aliquod graue periculum euadunt, ita angeli et sancti de illorum euasione congratulantur, quibus omnia, etiam ipsa peccata, in bonum cooperantur. Et sicut medicus magis de desperato egre, si eum sanauerit laudatur, ita Deus uberius de illorum saluatione glorificatur.

D. O immensa letitia!---M. Dauid et Ionathe amicitia esset illis inimicitia. O quam dulcis amicitia illos copulat, quos Deus ut filios suos amat, et ipsi Deum plus quam seipsos diligunt, et omnes angeli et omnes sancti eos ut seipsos diligunt. Lelii et  Scipionis concordia esset illis discordia. Sane concordia illorum est ut oculorum: quo unus aspicit, mox se alter illuc flectit: quidquid aliquis illorum uolet, hoc Deus, hoc angeli, hoc omn essancti uolent.

D. Eia, si Deus et omnes sancti uolent quod ego uolo: tunc uellem similis esse Petro?---M. Certe si hoc uolueris, continuo eris. Non dico quod Petrus sis, sed Petro similis. Nam si cuperes Petrus esse; cuperes non subsistere. Si enim tuam essentiam exueres, nichil esses: quamuis nullus ibi plus cupiat, quam promeruerit; sicut nec pes cupit oculus esse, aut manus auris; uel uir esse mulier. Si enim aliquid plus cuperent, plenum gaudium non haberent; sed omnes plenum gaudium habebunt: ergo nichil plus cupient quam habebunt, et nichil potest adiici  gaudio eorum. Quod enim quisque in se non habuerit, in altero habebit: ut, uerbi gratia, Petrus in Ioanne gloriam habebit uirginitatis; Ioannes in Petro gloriam passionis. Et ita gloria uniuscuiusque erit omnium, et gloria omnium uniuscuiusque erit. Dic igitur quid cupere plus poterunt, qui angelis cequales erunt, et hec omnia, que commemoraui, et plura habebunt. Alexandri ampla potentia esset illis angusta custodia. Nempe illorum tam efficax erit potentia, ut si aliud celum facere uellent, potenter possent. Sunt enim Filii Dei, et coheredes Christi, et ideo dii, ut dicitur: Ego dixi, dii estis . Et quia dii sunt. omnia que uolunt possunt.

D. Et si possunt, quare non aliud celum faciunt?  ---M. Deus nichil imperfectum reliquit: quia omnia in mensura, numero et pondere, perfecte absoluit. Et si ipsi aliud celum facerent, esset superfluum; sed nichil uolunt quod sit indecens uel superuacuum. Nos etenim multa possumus, que tamen non facimus, ut saltare, uel currere.

D. Hec omnia possunt credi de Apostolis et summis sanctis: circa nos bene geritur, si nobis in seruitio eorum uiuere conceditur. De omnibus omnino iustis dictum est: Erunt equales angelis Dei . Sicut enim illud est perfecte calidum, a quo omne frigus est remotum, et illud est perfecte frigidum, a quo omnis calor remouetur; et tamen aliud potest esse calidius aut frigidius: ita, licet omnes sancti equales sint semper uidendo faciem  Patris; tamen ita differunt in gloria ut stellarum claritas, uel solis et lune lumina. Sicut igitur si rex preteriens egrum, quem in ceno iacentem uideret, leuari, balneari, uestibus suis indui iuberet, nomen suum ei imponeret, in filium suum adoptaret, regnum ei in hereditatem daret: ita Deus cernens nos in luto peccatorum, nos inde per fidem leuauit, baptismate lauit, nomen sue Diuinitatis nobis imposuit, in regnum suum heredes adsciuit, ut dicitur: Quotquot receperunt eum, dedit eis potestatem filios Dei fieri . Quamuis ergo alius alio prestantius, alius alio eminentius gloriam pro meritis sortiatur; tamen omnes unam domum Patris, licet diuersis mansionibus, et unum denarium de  uisione Dei et consortio angelorum percipient. Ioseph honor esset eis ut dedecus. O qualem honorem habebunt ipsi, quos Deus ut filios honorabit, angeli ut principes, omnes sancti ut Deos uenerabuntur! Debitor est enim eis Deus, quia hoc quod de eis statuit facere, ut hoc fieret, toto adnisu se preparauere. Debitores sunt eis omnes sancti, quia quod binam stolam, imo centuplum perceperunt, ex ei ex magna parte habebunt. Debitores sunt eis angeli, quia quod eorum numerus est impletus, quantum in ipsis fuit, fecerunt, debitores sunt eis celum et terra, et omnis creatura, quia quod tam excellenter immutata sunt, ut hoc fieret, suis meritis festinauerunt. Elie et Enoch securitas esset eis timoris anxietas quia ita securi sunt, quod nec mortem  nec aliquod infortunium timebunt; et hec omnia nunquam amittere pauebunt. Deus enim non aufert ab eis, cum sint filii eius karissimi: et ipsi nunquam amittere uolent; nunquam igitur ea perdent, equuleo uero erepti, et in regnum rapti perfruentur letitia pro mestitia. O qualem letitiam et exsultationem ipsi habebunt, qui in gaudium Domini introibunt! O Deus! quale gaudium habebunt, qui Patrem in Filio, et uerbum in Patre, et Spiritus sancti caritatem in utroque, sicuti est, facie ad faciem semper uidebunt. Gaudium habebunt de consortio angelorum, gaudium de contubernio omnium Sanctorum. Gaudebunt itaque de bonis Domini interius et exterius, supra se, et infra se, in circuitu et undique. Ad hec omnes amicos meos incito; qui  si me audierint, in eorum consortio, quorum multa millia sunt, his deliciis affluere et superabundare gaudebunt. Ecce, hoc est plenum gaudium; et hec est omnium bonorum sufficientia sine omni indigentia.



21. Antitheses beatorum et damnatorum.

D. Ita replesti meum cor gaudio, quod pene uidi faciem Domini in nubilo raptus in celi gremio. Idcirco letor super eloquia tua, sicut qui inuenit spolia multa.---M. Sicut igitur hi amici Dei perenniter felices in Domino gloriabuntur: ita, e contrario, inimici eius nimium miseri et infelices iugiter cruciabuntur. Ecce sicut isti decore maximo illustrabuntur, ita illi maximo horrore deturpabuntur. Sicut  isti summa agilitate erunt alleuiati, ita illi summa pigritia pregrauati. Sicut isti precipuo robore solidati, ita illi erunt precipua inualetudine debilitati. Sicut isti angusta libertate potientur, ita illi anxia seruitute deprimentur. Sicut isti immensa uoluptate deliciabuntur, ita illi immensa miseria amaricabuntur. Sicut isti egregia sanitate uigebunt, ita illi infinita infirmitate deficient. Sicut isti de beata immortalitate triumphantes letabuntur, ita illi de dolenda sua diuturnitate lamentabuntur. Sicut isti perpoliti erunt splendore sapientie ita illi obscurati erunt horrore insipientie. Si quid enim scient, ad augmentum doloris scient. Sicut istos dulcis amicitia copulabit, ita illos amara inimicitia excruciabit. Sicut isti concordiam cum omni creatura habentes,  ab omni creatura glorificabuntur, ita illi cum omni creatura discordiam habentes, ab omni creatura exsecrabuntur. Sicut isti summa potentia sublimabuntur, ita illi summa impotentia angustiabuntur. Sicut isti  maximo honore erunt prediti, ita illi maximo dedecori erunt dediti. Sicut isti securitate egregia tripudiabunt, ita illi maximo pauore trepidabunt. Sicut isti ineffabili gaudio erunt iubilantes, ita illi miserabili merore sine fine eiulantes. Odium enim Dei habebunt, quia, quantum in ipsis erat, ei obstiterunt, ne unquam ciuitas eius edificaretur. Odium habebunt angelorum, quia, quantum potuerunt, effecerunt ne unquam numerus eorum impieretur. Odium habebunt omnium sanctorum, quia, quantum in ipsis erat, nunquam gaudium plenum habebunt. Odium a nouo celo, et a noua terra, et ab omni creatura habebunt: quia, quantum in ipsis erat, impedierunt ne unquam immutarentur. O mirabilis contrarietas! Sicut illorum gaudia erunt inexcogitabilia  et indicibilia: ita istorum supplicia erunt incomparabilia et ineffabilia. Ideo uocantur perditi, quia a cultu Dei sunt lapsi.

D. Hoc non intelligo?---M. Cum Deus palatium sibi constitueret paries lapsus est, quando angeli corruerunt. Quem Deus uolens restaurare, misit Filium suum uiuos lapides ad hoc edificium congregare. Qui scandens currum, multos conuexit; lapsos inde reliquit, ut dicitur: Ascendes super equos tuos; et quadrige tue saluatio . Dei quadrige sunt quatuor Euangeliste. Equi sunt apostoli, qui predicatione sua Christum in hoc curru per mundum traxerunt, et multos ad Dei edificium collegerunt. Lapsi de curru sunt heretici et schismatici,  ut dicitur: Ex nobis exierunt, sed non erant ex nobis . Qui autem sunt adducti, ut lapides quadrati a summo opifice in edificio celesti sunt locati. Hi sunt electi, quatuor uirtutibus politi, id est prudentia, fortitudine, iustitia, temperantia, quibus muri Hierusalem fient reparati, ut dicitur: Hierusalem, que edificatur ut ciuitas . Quidam uero lapides asperi, impoliti, ab opifice sunt reprobati, in ignem missi, et in calcem uersi; murique his firmati quasi cemento et ornati. Hi sunt impii a celesti edificio reiecti, et in fornacem gehenne proiecti: de quorum exitio iusti uinculo caritatis quasi cemento murus firmius compaginabuntur; et eorum gloriosus collatione decorati, sine fine in Domino Deo iucundabuntur.

 D. Iucunditate et exsultatione repleat te Dominus Deus omnipotens, optime magister, glorificatione sanctorum, et uideas Regem glorie in suo decore; et uideas bona Hierusalem omnibus diebus uite tue.





DE COGNITIONE uERAE uITAE.








LIBER DUODECIM QUAESTIONUM In quibus precipue queritur Num sanctus archangelus Michel beato Petro apostolo, an Petrus Micheli precedat.




PROLOGUS.


Thome, splendore sapientie rutilo, Honorius uidere faciem Domini in iubilo. Questionem, ut reor, multis optabilem, nuper a nobis utcunque solutam, optimum duxi tuo iudicio mittere examinandam.

Duo in itinere casu conuenerunt, quorum unus canonicus, alter erat monachus: ineundo quesiuit uterque ab altero, quis uel unde esset? Canonicus dixit se esse beati Petri; monachus uero dixit se esse sancti Michelis archangeli; canonicus dixit, dominum suum digniorem, utpote Ecclesie principem, et celi ianitorem. Monachus econtra affirmauit, dominum suum celsiorem utpote angelum, et hunc paradisi prepositum. Cumque uterque suam partem tali ratione uel auctoritate roborasset, quidam  sciscitati sunt a nobis, cui eorum palma dari debuisset. Quibus tunc breuiter uiua uoce pro tempore respondi, sed ipsis petentibus Scripto totam questionem edidi.



SUMMA XII QUAESTIONUM.

In hac euangelica questione soluuntur duodecim questiones.

I. Quod Deus Pater omnia simul in Filio fecit, et quod hic mundus sensibilis illius archetypi umbra sit.

II. Quod uniuersitas in modum cithare sit disposita, in qua diuersa rerum genera in modum chordarum sint consonantia.

III. Quod sicut nullum genus pro altero, sed pro seipso sit conditum: ita homo non pro apostata  angelo, sed pro seipso sit conditus; et ideo si nullus angelus cecidisset, homo tamen suum locum in uniuersitate habuisset.

Iu. Est quod electi homines non pro apostatis angelis sed pro seipsis in celum assumantur; reprobi autem, uel angeli uel homines ut dissone chorde apto loco ad consonantiam ponantur.

u. Quod de singulis angelorum ordinibus aliqui ceciderint; et quod electi homines stantibus angelis pro meritis associandi sint, similiter et reprobi singulis ordinibus lapsorum pro meritis aggregandi sint.

uI. Quod chorus apostolorum seraphim associandus sit; et ideo Petrus superior Michele sit in celo, quem Christus Deus homo principem Ecclesie  constituit, et cui Roma, que est caput mundi, primatum obtulit.

uII. Quod homo sit angelo dignior, sed angelus homine felicior: eo quod angeli adorent hominem Deum, non homines angelum Deum.

uIII. Quod in Ecclesia sint nouem ordines iustorum secundum nouem ordines angelorum.

IX. Quod Deus et angeli et anime non habeant corpora, sicut iustitia et sapientia; et quod sola mente uideantur.

X. Quod corporalia corporeo uisu, imagines spiritu, uoluntates intellectu discernantur, et hoc modo per angelorum mentem discernantur.

XI. Quod angeli etherea, demones eria; homines terrena corpora habeant: et sicut nos uestes  mutare possumus, ita demones sua corpora in uarias figuras transformare, et angeli sua, prout uelint, ualeant permutare.

XII. Quod animabus corpore exutis forma corporis adhereat: et quod Dominus post resurrectionem suam suum corpus prout uoluit, exhibuerit.



CAP. I. Questio prima: Quod Deus Pater omnia simul in Filio fecit, et quod hic mundus sensibilis illius archetypi umbra sit.

Plerique arbitrantur hominem hac sola causa conditum, ut per eum instauretur lapsus angelorum. Quod si ita est, necessario sequitur, hominem nunquam fuisse conditum, si perstitisset in celo numerositas angelorum. Et si homo non fuisset conditus, nec hic mundus creatus, cuius ipse Dominus est  constitutus, et qui propter eum creditur institutus. Quod si hic mundus factus non fuisset, consequenter nec infernus esset, qui utique in hoc mundo est positus et in quem trusus est diabolus, mox ut a celo est pulsus; siue er iste, qui est pars mundi, in quo adhuc dicitur seruari usque in diem iudicii. Si hoc uerum esset, tunc falsum esset, quod ait euangelista: Quod factum est in ipso, uita erat . uita in Deo est Deus, dicente Filio Deo: Ego sum uita et ueritas . Quod si omne quod factum est, in Christo uita et ueritas est, et uita et ueritas est Deus; igitur omnis ista creatura est umbra uite et ueritatis: et sicut semper fuit uita et ueritas, ita semper fuit umbra eius. uerbi gratia: Dictamen a me compositum, et adhuc non scriptum,  quodammodo in me uiuit, quod quasi exemplar inspicio, dum illud in tabulis scribo: et illud, quod foris scriptum apparet, est umbra illius non scripti, quod intus latet. Et exterius quidem potest redigi in nichilum, interius autem manet incorruptum; sed intrinsecus est simplex et uniforme, forinsecus multiplex et uarium, scilicet in litteris et in dictionibus, et in syllabis et in casibus, in temporibus, in schematibus, in figuris. Sic uniuersa creatura in diuina mente concepta est simplex, inuariabilis et eterna, in seipsa autem multiplex, uariabilis, transitoria uidelicet in generibus, in speciebus, in indiuiduis. Manet autem in eternum qui creauit omnia simul; quasi diceret: Deus Pater Filium, id est, sapientiam suam ex se eternaliter genuit, in quo  omnia simul fecit.



CAP. II. Questio secunda: Quod uniuersitas in modum cythare sit disposita, in qua diuersa rerum genera in modum chordarum sint consonantia.

Porro ante creationem angelorum scribitur: In principio fecit Deus celum et terram . Ad quid fecit celum? Ut habitatio esset angelorum. Ad quid terram? Ut esset habitatio hominum. Summus namque opifex uniuersitatem quasi magnam citharam condidit, in qua ueluti uarias chordas ad multiplices sonos reddendos posuit: dum uniuersum suum opus in duo, uel duo sibi contraria distinxit. Spiritus enim et corpus quasi uirilis et puerilis chorus grauem et acutum sonum reddunt, dum in natura dissentiunt, in essentia boni conueniunt. Ipsi  ordines spirituum reddunt discrimina uocum, dum archangeli angelos in gloria precellunt, illos autem uirtutes honore transcendunt, has uero potestates dignitate uincunt, et his Principatus superiores existunt. Horum gloriam Dominationes superant, ipseque thronos in claritate non equiparant; et hos Cherubim in scientia, Seraphim in sapientia obscurant. Qui omnes dulci harmonia consonant, dum concorditer suum factorem amando laudant; et singulis propria gloria sufficit, nec quis alterius donum concupiscit. Similiter corporalia uocum discrimina imitantur, dum in uaria genera, in uarias species, in indiuidua, in formas, in numeros separantur: que omnia concorditer consonant, dum  legem sibi insitam quasi tinnulos modulis seruant. Reciprocum sonum reddunt Spiritus et corpus, angelus et diabolus, celum et infernus, ignis et aqua, er et terra, dulce et amarum, molle et durum, et sic cetera in hunc modum.



CAP. III. Questio tertia: Quod sicut nullum genus pro altero, sed pro seipso sit conditum; ita homo non pro apostata angelo, sed pro seipso sit conditus: et ideo si nullus angelus cecidisset, homo tamen suum locum in uniuersitate habuisset.

Et notandum quod unusquisque in proprio loco fundatur, nec ullum pro alio locatur. In generibus quippe nec auis pro pisce nec piscis pro bestia, nec lapis pro arbore surgit, nec arbor pro lapide succedit. Similiter in speciebus nec aquila pro ciconia, nec palma pro oliua, nec topazius pro chrysolitho  surgit: ita et homo in uniuersitate habet suum proprium locum, sicut et angelus suum proprium. Igitur homo non est pro angelo, sed pro seipso creatus, alioquin maioris dignitatis uermis esset, qui proprium haberet, quam homo, qui proprio loco careret; et alterius locum occuparet sicque dissonantia in uniuersitate fieret. Sed et Deus improuidus esset, qui aliquid in loco alterius poneret. Et quia hoc ueritati repugnat uera ratio probat: si omnes angeli in celo permansissent, homo in celo proprium locum pleniter habuisset. Post lapsum quorumdam angelorum tot homines assumuntur in consortium persistentium, quot assumendi essent, si omnes permansissent; insuper tot, quot inde lapsi sunt: qui tamen non locum angelorum occupabunt, sed  proprium locum implebunt.



CAP. Iu. Questio quarta: Quod electi homines non pro apostatis angelis, sed pro seipsis in celum assumantur: reprobi autem uel angeli, uel homines ut dissone chorde apto loco ad consonantiam ponantur.

Quidam namque affirmant, quod pro apostatis angelis nec alii angeli nec homines reponantur: sicut nec pro damnatis hominibus, in Ecclesia alii homines uel angeli redonantur; sed stantes angeli in caritate firmati in sua numerositate permaneant: et homines iusti in sua multiplicatione proprium locum impleant. Deus enim, qui creauit omnia, ut sint, et nichil de creaturis suis patitur redigi in nichilum, ut non sit, cum sit melius esse, quam non esse: angelum et hominem per liberum  arbitrium a summo bono ad minus bonum declinantes, quasi chordas in magna cithara dissonantes, de loco excellentium tulit, et in locum grauium posuit: in quo nullam dissonantiam faciant, sed uniuersitati apte concinant. Sunt alii qui putant quod dimidia pars angelorum ceciderit, et ideo tot homines ad celum ascensuri sint, quot angeli ibi remanserint. Et quia scriptum est: Draco cauda sua traxit tertiam partem stellarum et misit eas in terram ; sunt aliqui qui putant, tertiam partem angelorum corruisse, et hanc per electos homines restaurari oportere.



CAP. u. Questio quinta: Quod de singulis angelorum ordinibus aliqui ceciderint: et quod electi homines stantibus angelis pro meritis associandi  sint; similiter et reprobi singulis ordinibus tapsorum pro meritis aggregandi sint.

Item sunt alii, qui arbitrantur decem ordines angelorum fuisse, et decimum totum corruisse, inducti euangelica parabola, que narrat, mulierem decem drachmas habuisse, et decimam perdidisse: unde adhuc uulgo dicitur, quia decimus chorus angelorum ceciderit. Nos autem sacre Scripture auctoritate dicimus nouem ordines angelorum fuisse, et esse, et de singulis ordinibus aliquos corruisse. Quod quidam de angelis ceciderint, testatur Ioannes in Apocalypsi dicens: Draco ille magnus, qui uocatur diabolus et Satanas, proiectus est in terram, et angeli eius cum eo missi sunt . Item Dominus in Euangelio: Ite in ignem eternum,  qui preparatus est diabolo et angelis eius . Idem de archangelis intelligitur: Qui enim in malitia malis angelis presunt de archangelis, fuerunt. De principibus dicit Psalmus: Sicut unus de principibus cadetis . Item Apostolus de principibus et potestatibus: Non est nobis colluctatio aduersus carnem et sanguinem, sed aduersus principatus et potestates, aduersus rectores tenebrarum harum, contra spirituales nequitias in celestibus . Item Apostolus: Exspoliauit principatus et potestates, triumphans illos in semetipso . Item Apostolus de aliis ordinibus: Cum euacuerit omnem principatum et potestatem et uirtutem et dominationem . De thronis dicit Psalmista: Nunquid adheret tibi sedes iniquitatis?  . Throni sunt sedes: sedes iniquitatis appellati sunt, qui de thronis lapsi sunt. De Cherubin scribitur in Ezechiele: Tu Cherub extentus et protegens in deliciis paradisi fuisti, corruisti de celo . De seraphim in Iob legitur: Ipse est principium uiarum Dei, et ipse est rex super uniuersos filios superbie . Hic dixit: Similis ero Altissimo . Eisdem nominibus perditi homines secundum merita associandi erunt: electi autem homines secundum merita sanctorum angelorum ordinibus associandi erunt, dicente Domino: Iusti equales angelis erunt. Generaliter uero omnes Spirituum ordines angeli uocantur. Sed attendendum quod hec disputatio uidetur esse contraria Hieronymo, si tamen huius dicta a nobis recte intelliguntur.  Hieronymus dicit in sermone: Cogis me, o Paula, de assumptione uirginis, quodam loco ita: sic itaque ubique confidenter sancta Dei canit Ecclesia, quod de nullo alio sanctorum fas est dicere et credere; ut ultra angelorum uel archangelorum merita transcenderit. Iste uere dicit transcendere, cui etiam Gregorius concordare uidetur. Asserit enim, quod omnis electus secundum differentiam meritorum sociandus sit ordinibus angelorum.



CAP. uI. Questio sexta: Quod chorus apostolorum seraphim associandus sit, et ideo Petrus superior Michele sit in celo, quem Christus Deus homo principem Ecclesie constituit, et cui Roma que est caput mundi, primatum obtulit.

Sicut ergo leguntur nouem ordines angelorum,  ita in Euangelio a Domino ponuntur nouem ordines electorum: Ex quibus pauperes Spiritu angelis, mites archangelis associantur, lugentes uirtutibus, esurientes iustitiam potentatibus cequantur: misericordes principatibus, mundi corde dominationibus copulantur, pacifici thronis aggregantur: persecutionem patientes propter iustitiam cherubim; maledicta opprobria, mendacia propter Filium hominis sustinentes seraphim in gloria comparantur. Apostoli autem quos summus Dominus de hominibus elegit, et Ecclesie sponse sue prefecit, summum chorum angelorum scilicet seraphim intrabunt; quia ipsi pro nomine Iesu flagellati, contumeliamque passi, gauisi sunt. Igitur quantum ordo seraphim precellit dignitate ordinem archangelorum,  tantum precellit Petrus princeps apostolorum Michelem unum de ordine archangelorum. Hinc est, quod Roma caput mundi Petro apostolo, non Micheli archangelo primatum regiminis obtulit; et uniuersa Ecclesia per orbem non solum in priuatis locis, sed etiam in precipuis urbibus episcopalem sedem Petro contulit.



CAP. uII. Questio septima: Quod homo sit angelo dignior, sed angelus homine felicior, eo quod angeli adorent hominem Deum, non homines angelum.

Et cum homo tanta gloria per hominem sit exaltatus, queritur: quis dignior sit, homo an angelus? Resp. Absque dubio: homo est dignior, licet angelus sit felicior; quia homo in Christo est Deus, quod non est angelus; et angeli adorant supra se hominem Deum, non homines angelum. Angelus est  felicior, quia semper in beatitudine mansit; homo autem dignior, quia in miseria positus, contra uitia et demones pugnans, uirtute beatitudinem promeruit, quam angelus per gratiam Dei non amisit. Et angeli administratorii Spiritus dicuntur quia salus eterna hominibus per Christum danda, per eos administratur: sicut lex per ministerium angelorum scripta traditur, et oracula prophetarum per eos administrata creduntur. Hi non solum homini Christo sed et apostolis ministrabant, cum eos de uinculis uel de carcere soluebant. Igitur homo per Christum precellit angelum dignitate; ast angelus per Deum precellit hominem felicitate.



CAP. uIII. Questio octaua: Quod in Ecclesia sint nouem ordines iustorum secundum nouem ordines angelorum.


Et quia beatis hominibus repromittitur equalitas angelorum, ideo Ecclesia distinxit ordines fidelium secundum ordines eorum, scilicet in patriarchas, in prophetas, in apostolos, in martyres, in confessores, in monachos, in uirgines, in uiduas, in coniugatos. Similiter et officia illorum in nouem discreuit uidelicet in laicos, in ostiarios, in lectores, in exorcistas, in acolythos, in subdiaconos, in diaconos, in presbyteros, in episcopos.



CAP. IX. Questio nona: Quod Deus, et anime, et angeli non habeant corpora, sicut iustitia, et sapientia, et quod sola mente uideantur.

Sed hoc a quibusdam queritur, quali forma credantur  angeli esse, qui leguntur sepe hominibus apparuisse? Quibus respondemus: Omne quod est, aut Spiritus est, aut corpus. Corpus habet tres dimensiones, longum, latum, altum: hec tria prestant formam omni corpori. Spiritus autem non habet longum, nec latum, nec altum. Igitur nullam formam Deus et angelus habent, Euangelio testante: Deus Spiritus est . Ergo Deus formam non habet; quod uero Apostolus ait: Cum in forma Dei esset , formam pro essentia posuit. Et angeli spiritus sunt, Psalmista dicente: Qui facit angelos suos spiritus ; ergo et ipsi forma carent. Sed et anime iustorum Spiritus sunt, Scriptura clamante et dicente: Spiritus, et anime iustorum, benedicite Domino  anime pertinent  ad uitam et sensum, spiritus ad rationem et intellectum; ergo nec ipsi formam habent. Ita autem est intelligendum de spiritibus, sicut de uirtutibus, scilicet de iustitia, de sapientia, etc.



CAP. X. Questio decima: Quod corporalia corporeo uisu, imagines spiritu, uoluntates intellectu discernantur, etc.

Sed dicit aliquis: Quomodo Spiritus personaliter accipiuntur, si nulla forma circumscribuntur? Sciendum est quod tribus modis uidemus, uisu corporali corpora, spiritu imagines, mente cogitationes uel uoluntates nostras. Hoc tertio modo uidemus Deum et spiritus. Et sicut uisu corporis, corpus hominis a corpore equi secernimus, et sicut spiritu imaginationem uiri ab imaginatione mulieris sequestramus,  et sicut mente scientiam grammatice a scientia dialectice separamus: sic personas spirituum intellectu discernimus.



CAP. XI. Questio undecima: Quod angeli etherea, demones erea, homines terrea corpora habeant, etc.

Angeli quoque habent corpora etherea, demones erea, homines terrea: et sicut homines possunt sua corpora decolorare, uidelicet dealbare, et denigrare aut aliqua ueste contegere: ita possunt demones sua corpora in uarias formas transfigurare, aut splendida ad decipiendum, aut tetra ad terrendum demonstrare, Apostolo dicente: Ipse Satanas transfigurat se in angelum lucis . Et ut nos pro uoluntate uestes de illis uel de istis animalium  uelleribus induimus; sic demones nunc illarum uel illarum bestiarum formas induunt, scilicet uel leonis uel draconis uel alterius; unde scribitur: Ne tradas bestiis animas confitentes tibi . Angelorum corpora sunt simplicia, uidelicet ex puro ethere facta. Aether est ignis, scilicet quartum elementum, non calore, sed perpetua luce serenum; unde de creatione angelorum scribitur: Fiat lux . In his corporibus nobis apparent: et hec pro rebus, quas administraturi sunt, mutant. Hinc est, quod Michel armatus Iosue apparuit, cum populo Dei in adiutorium uenit. Gabriel quoque in forma chrysolithi Danieli apparuit, cum Christi regnum prenuntiauit. Raphel etiam Tobie precinctus apparuit, cum Saram a demonio, patrem a cecitate  liberauit. Nascente Domino cum lumine apparuerunt, et eo resurgente uel ascendente in albis fulserunt. Marie ut iuuenis apparuit angelus, Cecilie uero alis fulgentibus.



CAP. XII. Questio duodecima: Quod animabus corpore exutis forma corporis adhereat, et quod Dominus post resurrectionem suam suum corpus prout uoluit, exhibuerit. Resoluuntur obiectiones aduersus dicta.

Sed et animabus corpore exutis forma corporis adheret, in qua uideri solent. Et hoc notandum, quod Dominus etiam post resurrectionem suam corpus suum transformauerit prout uoluit: ideo a discipulis cognosci non potuit, a quibus aliquando subito euanuit. Hec de spiritibus sufficiant. Superius dictum est, quod homo pro apostata angelo  non reponatur, sed pro seipso in celum, id est, in beatitudinem assumatur. Sed quia hoc durius quibusdam dictum uidetur tota Scriptura clamante, numerus angelorum electis hominibus redintegrandus, enucleatius ratione duce elucidetur. Si omnes in mundo uno tempore simul hunc solem aspicerent singuli eorum totum illum uiderent, nec quisquan inde de lumine eius uideret, quia totus eum respiceret. Si quis uero oculos clauderet, uel aliquo casu oculos amitteret, ipse solis se aspectu priuaret; alii uero non magis nec minus uiderent, quam si ille eum uideret. Quod si uidens de eo uel de alio nasceretur, non pro illo, sed pro seipso in uniuersitate poneretur: et lumen solis non pro ceco, sed pro seipso uideret, quod nichilominus faceret, si ille  cecus non fuisset. Porro si ille cecus de uniuersitate tolleretur ita, ut in nichilum redigeretur; aliqua noua persona, non de humano genere, pro eo crearetur, hec forsitan pro eo iure posita diceretur. Sed cum cecus suum locum in uniuersitate, sicut uidens suum, possideat, manifestum est, quod uidens pro eo locum non teneat, sed iste in loco, id est in numero non uidentium. Sic et de uita dici potest. Omnes quippe homines equaliter uita fruuntur, et nullus pro alio uiuit, licet alius sit alio sanior; et hic, qui moritur, uita priuetur; hic uero qui nascitur, non pro mortuo, sed pro seipso uita fruitur. Non enim mortuus de uniuersitate tollitur, sed in loco siue in numero uiuentium non ponitur.  In hunc modum est de Deo et angelis sentiendum. Scriptura etenim testante: Deus lux est, et in eo tenebre non sunt ulle . Et iterum scribitur, quod sit sol iustitie , in quem desiderant angeli prospicere. Hic est gaudium angelorum, ut ista lux est gaudium oculorum: hunc talem omnes angeli aspexerunt, et singuli pro modo suo eum totum uiderunt; quidam autem oculos mentis clauserunt, dum se a luce ueritatis auerterunt, et se illo lumine priuauerunt. Se uero illo gaudio priuasse, fuit a consortio angelorum corruisse: uisio enim Dei est gaudium beatorum. Porro electi homines, qui ipsum gaudium percepturi sunt, id est qui illud lumen uisuri sunt, quo ipsi priuati sunt, non pro apostatis angelis, sed pro seipsis illud  uidebunt: quomodo misericordes ipsi Deum uidebunt, quem nichilominus uisuri essent, si illi uisione Dei priuati non fuissent. Non enim potestate angeli de uniuersitate penitus tolluntur, sed in loco gaudentium, uel in celo, hoc est, Deum eternam lucem uidentium uidere non censentur. Ideo autem electi homines pro eis reponi dicuntur, quia illo gaudio, uel illa luce fruuntur, qua illi priuantur. Idcirco dixit Dominus homini: Intra in gaudium Domini tui ; quia gaudium Domini, subaudi Christi, est uisio Patris Dei: in qua omnes beati gaudebunt, quando gaudium et letitiam obtinebunt et fugiet dolor et gemitus.

Sed dicet aliquis: Rege a regno remoto uel defuncto, alius pro eo constituitur; sic angelo cadente  homo pro eo constituitur. Hic fallitur: in rebus quippe corporalibus, quod unus habet, alter habere non potest. Nam aurum quod ille habet, alter non habet quando iste aufertur, et isti datur, hic habet, ille non habet. Rex uiuus solum regno potitur, defunctus autem penitus de rebus humanis tollitur; item hic, qui pro eo constituitur solus sceptro insignitur. In spiritualibus autem non  sic; quia eamdem uirtutem multi similiter habere possunt, et eamdem Grammatice scientiam plures habere poterunt. Sic Deum, qui est lux, uita et gaudium angeli et homines similiter habere poterunt; quem soli non habebunt, qui uisum mentis ab eo auertunt. Igitur homines non pro angelis restituuntur, sed pro seipsis Deo, eterna luce, eterna uita, ac eterno gaudio perfruuntur





LIBELLUS OCTO QUAESTIONUM DE ANGELIS ET HOMINE.




CAP. I. Utrum homo crearetur, si angelus in celo perstitisset.


DISCIPULUS. uellem mihi certa auctoritate monstrari, ac firma ratione probari, utrum homo crearetur, si angelus in celo perstitisset? cum enim auctoritas cuiusdam magni dicat, ut impleretur electorum numerus, homo decimus creatur: uidetur ad hoc solum facta multiplicitas hominum, ut impleretur imminuta numerositas angelorum, et sic consequenter ruina angeli fuit causa conditionis hominis.

MAGISTER. Nihil est aliud auctoritas, quam per rationem probata ueritas: et quod auctoritas docet credendum, hoc ratio probat tenendum. Euidens scripture auctoritas clamat, et perspicax ratio probat:  si omnes angeli in celo permansissent, tamen homo cum omni posteritate sua creatus fuisset. Iste quippe mundus propter hominem est factus; mundus autem est celum et terra, et uniuersa que ambitu continentur; et ualde absurdum credi uidetur, ut stantibus angelis is non crearetur, propter quem uniuersitas creata legitur. Ad hunc errorem remouendum sacra Scriptura, futurorum prescia, ante creationem angeli et hominis exorsa est dicens: In principio creauit Deus celum et terram . Utquid celum? Ut esset utique habitatio angelorum. Utquid terram? Ut uidelicet esset habitatio hominum. Et huic sententie auctoritas illius magni uiri, scilicet Gregorii, non refragatur, sed potius suffragatur: quia nimirum electorum numerus non  in solis constitit angelis, sed in angelis simul et hominibus, et quia in nouem ordinibus angelorum non erat perfectus numerus electorum, ut hic impleretur numerus, est homo decimus ordo creatus. Quod autem homo cum angelo sit creatus, testatur ipse creator Deus loquens ad Iob: Ecce Behemoth, quem feci tecum , quod est dicere:  Quando feci hominem, feci et angelum. Est autem dualis creatio hominis, una in eternitate per predestinationem, altera sub temporalitate per formationem. De creatione predestinationis scribitur: Faciamus hominem ad imaginem et similitudinem nostram. Et fecit Deus hominem ad imaginem et similitudinem suam . De creatione formationis scriptum est: Formauit Deus hominem de limo terre et inspirauit in faciem eius spiraculum uite; et factus est in animam uiuentem . Qui enim manet in eternum, ait Scriptura, creauit omnia simul . Omnia creauit simul per materiam, distinxit uero sex diebus per genera, per species, per formas, per numeros. Illi autem sex dies non sunt, ut isti uolubiles, intelligendi, sed in eternitate  fixi, ad quorum exemplar isti sunt facti. Et quia senarius numerus perfectus est, ideo sex diebus Deus omnia fecisse legitur: ut operatio Dei perfecta insinuetur; que in sex partes distinguitur, scilicet in tria elementa et in tria ex his creata. Elementa quippe sunt ignis, aqua, terra; et de igne creati sunt angeli, luminaria et sidera; de terra uero homines, arbores, herbe et animantia; de aquis autem pisces et uolucres. Est autem gemina aquarum natura, una crassa semper terre adherens, que mare dicitur, de qua pisces producti leguntur; altera tenuis a terra suspensa, que er dicitur, de qua uolucres create noscuntur. Quod autem angelus sit principium uiarum Dei, scribitur in Iob: homo uero ultima factura Dei legitur.  Hinc per illum inchoatio, per istum uero consummatio operum Dei innuitur: cui omnis creatura reliqua subiicitur. Igitur sicut nec angeli pro perditis hominibus creantur, ita nec homines pro lapsis angelis creati creduntur, sed proprio loco glorie possidendo et decimum ordinem electorum implendo. Ideo autem pro perditis angelis dicuntur  facti, quia in gloriam, de qua ipsi ceciderant, sunt assumendi: quod nichilominus fieret, si nullus angelorum corruisset. Et ecce nullus hominum adorat angelum, multitudo autem angelorum adorat super se hominem Deum, qui omnia in celis et in terris restaurauit: dum hominem de potestate diaboli in terris liberauit, et in celis angelis associauit.



CAP. II. Utrum Christus incarnaretur, si homo in paradiso perstitisset.

DISCIPULUS. Quia rationabiliter est probatum, ruinam angeli non fuisse causam creationis hominis, nec hominem pro angelo, sed pro semetipso creatum, uellem item eadem auctoritate, comitante ratione, doceri, utrum Christus incarnaretur, si  homo in paradiso perstitisset? Cum enim tota Scriptura clamat, Christum pro humana redemptione in carne uenisse; putatur nunquam in carne uenisse, si homo non peccasset quem redimeret: et sic uidetur peccatum hominis causa fuisse Christi incarnationis. Quod si ita est, tunc illud peccatum non fuit malum, imo magnum bonum, cuius causa Deus factus est homo, consequenter et homo Deus.

MAG. Peccatum hominis non bonum, sed maximum malum fuisse, clamat totus mundus, cum multis miseriis suis. Unde enim mors cum tot cladibus regnat in mundo, nisi de peccato hominis? et ideo peccatum primi hominis non fuit, causa Christi incarnationis, sed potius fuit causa mortis et damnationis.  Causa autem Christi incarnationis fuit predestinatio humane deificationis: ab eterno quippe a Deo erat predestinatum, ut homo deificaretur, dicente Domino: Pater, dilexisti eos ante constitutionem mundi , subaudi, per me deificandos.

Sicut autem Deus est immutabilis, ita et predestinatio eius est immutabilis: oportuit ergo hunc incarnari, ut homo posset deificari. Et ideo non sequitur, peccatum fuisse causam eius incarnationis; sed hoc magis sequitur, peccatum non potuisse propositum Dei immutare de deificatione hominis. Siquidem auctoritas sacre Scripture et manifesta ratio declarat, Deum hominem assumpsisse, etiamsi homo nunquam peccasset.

 Denique prouida Scriptura ante peccatum hominis promittit Christum, dicens: Relinquet homo patrem et matrem, et adherebit uxori sue et erunt duo in carne una . Hec Apostolus exponit ita, dicens: Sacramentum hoc magnum est, ego dico in Christo et in Ecclesia . Ecce adhuc nullum peccatum ab homine committitur, et Christi et Ecclesie coniunctio in una carne predicatur. Unde idem Apostolus: Deus, inquit, ante mundi constitutionem elegit nos in Christo . Christus est Deus homo, in quo Deus ante mundi constitutionem predestinatos ad uitam elegit, quia in Christo nos deificari constituit. Quando enim Deus humanam naturam induit, uniuersa humanitas in  electis duntaxat in Deum tunc transit. Sed et primus angelus, qui similitudinem Dei sibi usurpauit, quam solus Filius habuit, dum pulsus de celo cecidit, Christum Iudicem in terra inuenit. Adhuc quippe in terre materie latuit, per quem Pater terram condidit: qui angelum de celo refugum sub terra mergeret, et hominem humilem de terra super celum erigeret. Quod autem Christus mortuus est, qui est uita omnium, tres status sunt hominis: unus ante peccatum, in quo mori, et non mori potuit; alter post peccatum in quo mori necesse habuit: tertius, qui erat ei futurus, si tentatus non peccasset, et adhuc post resurrectionem speratur, in quo mori non potuit.

Si ergo Christus in primo statu uenisset, nec  ipse nec homo unquam moreretur, sed iam deificatus completo numero ordinis decimi angelis associaretur: quod utique factum ita esset, si homo tentatus non peccasset. Sed Christus hominem peccaturum, et per hoc moriturum prescius, ideo in secundo statu uenire et mori uoluit: ut hominem de morte redimeret, et ad statum uite reduceret. Et ideo dicitur pro humana redemptione uenisse, quia nisi ipse moriendo mortem nostram destrueret, nunquam homo post culpam statum uite reciperet. Igitur Christi incarnatio fuit humane nature deificatio, eius mors nostre mortis destructio, eius resurrectio uite nostre reparatio, et hoc modo secundum Apostolum: Sicut in Adam omnes moriuntur, ita et in Christo uiuificabuntur .



CAP. III. Quomodo angeli ex igne creati sint.

DISC. Hec solutio mihi probabilis uidetur, ubi auctoritas rationi, et ratio auctoritati patrocinatur. Sed cum melior sit Spiritus quam corpus, miror cur angelos dixeris de igne creatos. Ignis enim corpus est, angeli uero spiritus sunt: et non uideo, quo modo melius de deteriori creari predicetur nisi ueris assertionibus comprobetur.

MAG. Spiritum de corpore creari dicere insani capitis est, corpus uero de corporibus uel de elementis dicere creari assertio ueritatis est. Angelici spiritus, et humane anime, et informis materia mundi ex nichilo creata sunt; ex informi autem materia elementa discreta sunt, dicente Scriptura:  Qui fecit mundum de informi materia. Corpora uero omnia ex quatuor elementis formata sunt, scilicet unumquodque corpus illi elemento specialiter attribuitur, quod in eo plus abundat. Unde dicuntur quedam corpora celestia uel ignea, quedam terrestria, quedam aquatica, quedam erea. Animarum corpora sunt terrestria, dicente Scriptura: Formauit Deus hominem de limo terre , id est corpus hominis. De anima uero subditur: Et inspirauit in faciem eius spiraculum uite , de cuius creatione premittitur: Fecit Deus hominem ad imaginem et similitudinem suam , id est animam hominis. Deus est incorporeus, ita et anima, in qua est imago Dei, est incorporea. De  corporibus animalium dicit Scriptura: Producat terra iumenta et bestias in genere suo , siue corpora iumentorum et bestiarum. De piscibus quoque et uolucribus dicit: Producant aque pisces et uolucres in genere suo , intellige, piscium corpora et uolucrium. Aque dixit propter geminam naturam aquarum, scilicet crasse uti maris, tenuis uti eris. Corpora autem angelicorum spirituum sunt ignea, dicente Scriptura: Qui facit angelos suos spiritus, et ministros suos flammam ignis ; quod est dicere, angelicos spiritus ex nichilo fecit Deus; corpora uero eorum ex igne creauit. De quorum creatione dicit Scriptura: Dixit Deus: Fiat lux , quasi dicat de igne fiant lucida angelorum corpora.

 Sicut enim rationalis anima corpore uestita dicitur homo, ita intellectualis Spiritus corpore uestitus dicitur angelus. Angeli non in alienis corporibus, sed in propriis olim apparuerunt hominibus, quibus locuti sunt: cum quibus ambulauerunt, cum quibus manducauerunt; que omnia historialiter, non specialiter facta sunt. Que tamen corpora pro dispensatione officii sui in diuersas species transformare potuerunt: unde aliquando fulgurea facie, aliquando candida ueste splendidi uisi sunt. Et in plerisque sanctorum Scripturis dicuntur demones per era discurrere. Non enim spiritus sine corporibus discurrunt, qui illocales sunt. Et notandum, quod Genesis nichil de creatione spirituum dicit, quia non solet de inuisibili natura,  sed de uisibili corporum creatione narrare. Apostolus autem clamat dicens: Siue uisibilia, siue inuisibilia in celis et in terris omnia per ipsum facta sunt . Inuisibilia sunt spiritus, uisibilia uero corpora eorum.



CAP. Iu. Quare creator Deus corpus non de igne, sed de terra sumpsit.

DISC. In hac solutione bene concordat ratio auctoritati. Sed cum terra sit infimum elementum, et fex omnium elementorum: ignis uero summum et purissimum elementum, quid rationis habet, quod creator Deus corpus non de igne, sed de terra sumpsit?

MAG. Centrum est dignius quam circulus: centrum  enim immobile figitur, circulus uero mobilis uoluitur. Terra enim centrum elementorum est fixa et stabilis: ignis est ut circulus motus instabilis. Et licet omnia elementa in dignitate conditionis sint equalia; tamen in figuris secundum naturam centrum habet primatum. Terra est centrum mundi, et nutrix omnium animantium: ignis uero peremptor eorum, licet quedam animalia sint in igne innoxia, ut fertur de Salamandra.

Sed et terra est prima operum Dei, dicente Scriptura: In principio tu, Domine, terram fundasti . Duas rationales creaturas Deus incorporauit de primo et summo elemento, hominem de terra in seipso deificandum, angelum de igne in  celo glorificandum. Unde hec duo elementa immutabuntur in gloriam filiorum Dei, dicente Scriptura: Celum nouum et terram nouam faciet Dominus ; in qua noua terra corpora hominum duntaxat electorum iam deificata ut sol fulgebunt, et corporibus angelorum equalia erunt: que ut sol, qui utique est ignis, lucida fulgescunt; quando Christus reformabit corpus humilitatis nostre configuratum corpori claritatis sue: qui in monte ut sol apparuit, cum in gloria futuri status discipulis apparuit. Preterea summopere notandum est, quod homines de primo elemento, scilicet in aqua sunt necati: angeli uero de summo elemento, scilicet de igne creati, peccantes in secundum elementum,  id est in erem sunt precipitati. Ambo adhuc in igne damnabuntur, cum terra in Christo et in electis deificata super celos exaltabitur.



CAP. u. Utrum lapsus angeli ideo irreparabilis fuerit, quia fuit immortalis; hominis contra.

DISC. Quorumdam assertio non uidetur mihi pro babilis, qui dicunt, quod angeli lapsus ideo fuit irreparabilis, quia fuerit immortalis: hominis uero recuperabilis fuit quia mori potuit; cum Deus nichil nisi solam mortem pro reconciliatione utriusque uoluerit?

MAG. Hoc nec auctoritate probatur, nec ratione roboratur, presertim cum auctoritas clamet: Deus mortem non fecit, nec letatur in perditione morientium  . Et iterum per prophetam: Nolo mortem peccatoris . Ratio autem non sinit ullum contrarium suo opposito iungi: lux enim est tenebris opposita, quas non recipit sed repellit; et uita est morti contraria quam non eligit sed potius exstinguit. Mors quippe est pena peccati, quam homo nunquam subiisset. Deus igitur, qui est uita, nec ab angelo nec ab homine mortem exigit, sed ut sibi et nature contrariam adimit. Porro natura rerum exigit, ut que sunt in uniuersitate discrepantia, per sibi contrarium uel simile fiant consonantia. Ut uerbi gratia: uoces graues sunt acutis contrarie, et ideo dissona, per easdem autem personantias fiunt consimiles et consone.

 Homo quippe Deo inobediens, diabolo ad iniustitiam factus est obediens, pro qua iniustitia debitam mortem incidit: sicque dissonantiam in uniuersitate fecit, dum ad uitam conditus, in morte defecit. Christus uero per contrarium ex simili exhibuit consonantiam, dum Deo ad iustitiam factus est obediens, pro qua iustitia indebitam mortem sustinuit; sicque mortem destruens hominem de morte redemit. Iustitia etenim exigit, ut sicut homo absque peccato conditus, peccando offendit, pro quo penam mortis pertulit: ita aliquis ex genere eius absque peccato existens, iuste uiuendo Deum placaret; cuius causa mortem subiret; per quam consortes Deo reconciliaret. Et quia Christus hec  fecit dicitur, quod nichil nisi mortem pro satisfactione uoluerit. Ab angelo autem hoc non quesiuit, quia mori non potuit. Iustum autem fuit, ut sicut se ille supra omnia extulit, dum similis Altissimo esse uoluit, et ideo infra omnia cecidit: ita aliquis ex numero illo absque culpa existens, non uisa pena lapsorum infra omnia se humiliaret, dum iustitiam Dei in iudiciis suis laudaret, suam uero iniustitiam accusaret et hac confessione laudis socios leuaret. Sed ille, qui de ueritate cecidit, in qua non stetit, adhuc in mendacio, cuius, pater est , persistit dicens: Mea sunt flumina, et ego feci ea. Ego feci meipsum: ego sum Deus et non homo. Et quia hec uox incorrigibilis est, ideo lapsus eius irrecuperabilis est.



CAP. uI. Quomodo cuncti moriamur, cum mors destructa per Christum predicetur.


DISC. Multum me mouet quod omnes morimur, cum mors per Christum destructa predicetur.

MAG. Due mortes sunt, una corporis, altera anime. Mors corporis separatio est anime a corpore; mors anime est separatio anime a Deo. Sicut ergo mors corporis aufert gaudia mundi, ita mors anime aufert gaudia celi. Hanc mortem Christus destruxit, dum animas de suppliciis exemptas, gaudiis celi intulit. Adhuc mortem destruet, dum animas suis corporibus induet, quas postea nulla mors soluet.



CAP. uII. Cur resurrectio mortuorum futura sit.

DISC. Ego credebam resurrectionem in nouissimo  futuram etiamsi Christus nunquam incarnaretur, ut puta a prophetis predictam.

MAG. Resurrectio non est ideo futura quia a prophetis est predicta; sed ideo est predicta quia erat futura. Siquidem prophetica uox nil cogit fieri; sed Spiritus sanctus, cui omnia preterita et futura sunt presentia, sua suis precinuit; quod uel ipse olim facere disposuit, uel homines facturi erant, ut  scirent eum inspectorem omnium. Porro resurrectio ideo fit, ut boni plenum gaudium, mali uero plenum supplicium suscipiant: quod ut utrumque non nisi in corpore et anima esse poterit. Iusti autem per Christum reconciliati ad uitam assumuntur, qui si non essent reconciliati, nunquam illuc assumerentur. Igitur si Christus in carne non uenisset, et sua morte mortem nostram non destruxisset; et sua resurrectione nobis uitam non reddidisset, nullus unquam ad uitam resurgeret: sed omnes pariter in morte remanerent.



CAP. uIII. Cur Deus non omnes homines post resurrectionem ad beatum uitam transferat, maxime infantes, sine culpa decedentes.

 DISC Cum genus humanum ad uitam sit creatum, et per Christum totum sit ad uitam reparatum, ualde miror, cur omnes homines post resurrectionem ad beatam uitam non transferat, maxime infantes, qui penitus sine culpa erant

MAG. Christus qui est resurrectio et uita, omnes homines ad uitam resuscitabit; et quia ipse est iustitia, solos iustos in beata uita glorificabit; iniustos in miseria relinquet. Et quia eius occultum iudicium exsuperat omnem sensum, quosdam, quos uult, nocentes igne purgatorio purificatos ad gloriam assumit: quosdam, quos uult, innocentes in miseria relinquit, uidelicet infantes, quos unda baptismatis non regenerauit. Melius est enim per misericordiam saluari, quam unquam Iudicis sententia  condemnari. Cur autem hoc faciat, non plus possumus inuestigare quam illud possumus indagare: cur angelos non fecerit archangelos, uel illos non fecerit thronos; uel feminas non fecerit uiros, uel bestias non fecerit aues, uel cur pauoni, tantum decorem pennarum pre ceteris auibus dederit et multa his similia Omnia enim quecunque uoluit, fecit et facit .





INEuITABILE SIuE DE PRAEDESTINATIONE ET LIBERO ARBITRIO DIALOGUS.




PRAEFATIO AD LECTOREM.

Qui primo hunc Dialogum conscripsit, Honorius legitur in principiis librorum tria requisiuisse  : Auctorem, materiam et intentionem. Auctorem quidem, ut nouerit qui eum lecturus est, nomen scriptoris; utrum ethnicus an fidelis, utrum Catholicus an hereticus fuerit.

 Itaque, beneuole Lector, dum ego Ineuitabile istud auctori suo assertum eo, primum tibi breuiter ostendam quis ille, qualisue fuerit. Tu reliqua si legas, intelliges.

Ioannes Trithenius abbas  , et illo recentiores, quos licuit uidere, pauca quidem, sed magna, in laudem ipsius, memorie prodiderunt: ea compendio referre conabor.

Anno circiter millesimo octogesimo septimo, a transitu Christi Seruatoris ex hoc mundo ad Patrem, Paschali pontifice max. atque Henrico Iuniore   uel, ut computauit illustriss. card. Baronius, quarto, uel, ut alii, quinto eius nominis Cesare Augusto; in ducatu Burgundie, Honorius quidam presbyter, gloria et honore, iure coronandus, in clero, uelut sidus in celo, resplenduit.

 Erat enim in Scripturis studiosissimus, et ualde eruditus, in secularibus scientiis nobiliter doctus. ingenio subtilis, et clarus eloquio: et ideo Augustoduni  antiquitus metropoli et Aeduorum sede, assumptus in scholasticum, uerum doctorem siue Ecclesie illuminatorem se gessit. Id est   uerbo et exemplo, uelut stelle in perpetuas eternitates fidelibus doctrine lumen infudit; quoadusque ipsi Dominum moribus inuocare inciperent, et Christum ueram lucem, omnem animam illuminare cognoscerent. More scilicet maiorum, diui P. Augustini, inquam, et aliorum ueterum Patrum exemplo scribendo libros, et docendo indoctos. Qua in re ita diuum Anselmum expressit; ut libri eius De imagine mundi, illius dicti fuerint.

Renuntiauit autem functionibus istis publicis, et opportune in solitudinem, eremum, siue monasterium se recepit: ut, quod aliquando apostolis, Magistro suo renuntiantibus, que ipso mittente egerant et docuerant, dictum esse legerat: ut uenirent seorsum in desertum locum , et requiescerent pusillum, obseruaret, et qui aliis docendis hactenus se impenderat, reliquo uite tempore soli Deo uiueret, et spiritualis homo fieret. Hinc namque a nonnullis Scholasticus et Solitarius, ab aliis Inclusus, aliquando etiam Anachoreta nuncupatus inuenitur.

Scripsit tam hic quam ibi, multa preclara opuscula, de quibus ipse per se, in libro illustrium uirorum, quem prenotauit: De Luminaribus Ecclesie, recensuit Ineuitabile, siue Dialogum de libero arbitrio, in elogiis eius hactenus typis non expressum.

Quingenti igitur plus minus anni sunt, quod eius hoc opus  latuit; nunc uero ex bibliotheca nostra iuxta M. S. inibi seruatum, nostra opera prodit in publicis occasione cuiusdam Dialogi de predestinatione et libero arbitrio sub nomine ipsius, ab annis septuaginta, per Georgium Cassandrum, Colonie anno uidelicet 155 typis Lamberti Siluii excusi.

Prefert autem nomen Ineuitabile, quia hoc ab auctore illi datum, cui, ut integrum restitueretur, de multorum iuxta ac grauium uirorum consilio, nulla in parte contextus a me est mutatum uel auctum, sed tantum in manifestis orthographie mendis, suis interpunctis et incisionibus quantum necesse fuit, distinctum et emendatum, notisque ad marginem aliquatenus adornatum.

Non est igitur, quod suspicetur quispiam me ad alicuius opinionem aliquid hic uariasse uel aliorsum torsisse quam scriptum fuit; aut quidpiam uelut araneum, ex me in eo confinxisse. Securum te reddo certumque, preter laborem describendi ex fide, de meo, toto nichil esse libello.

Me uero mordet, quod sicut in partibus istis nostris uix habemus uinum nisi dilutum, ita quorumdam ueterum scripta, non nisi mutata dicam an deprauata, recipimus. Quis enim nescit, unus Erasmus, quantum suis scoriis, scholiis, inquam, plurium etiam SS. Patrum monumenta fedarit?

Quanto id procliuius est de Cassandro sentire, quem irrefragabilis sanctissime Romane sedis censura, ad primam interdictorum Scriptorum classem, condemnauit  ? quod an temere factum, nemo nisi temerarius. querat. Nihilominus si placet, ausculta: unde non minus certo quis fuerit, eum, quam ex unguibus leonem, cognoscas, et impostorem fuisse non neges,

Cassander patronymicum est, sicut Taxander siue Tessander, et decem alia a patrie solo similia deducta nomina. Georgius igitur Cassander a Pago Cadsand, siue Catsant, aut euphonie causa Cassant  tanquam a loco natiuitatis sue nomen accepit.

Cui magnificando, habitationi locum, patria celebriorem Brugarum urbem opportunam inuenisse uidetur. Urbem, inquam, in qua, circa tempus quo Ineuitabilis huius auctor Honorius omnibus ineuitabilem subiit mortem, Carolus cognomento Bonus, marchio Flandrie  non minori gloria inter Flandros, quam parens eius Canutus rex Ottonie inter suos Danos, martur occubuit, et exuuias sui corporis ad Sancti Donatiani, in sacrarum uestium apodyterio reliquit  .

Hic Cassander in Wittorum domo erudite uersatus, erarii publici salario cum Grecas tum Latinas docendo litteras, et scribendo que a Gesnero et Marchantio referuntur, id consecutus est, ut Rome ab uniuersalis Ecclesie principibus, Brugensis esse crederetur; uerum ibi, inter Cleuos et Alemannos in fide corruptus, diu subsistere non potuit, sed abscessit, et postea Colonie multo tempore fortasse uiginti ann. uixit.

Ibi diuersos euulgauit libros; et inter alios, supradictum Dialogum, quibus accessit Religionis consultatio, post obitum eius anno 1577 Colonie impressa: quam doctissimus ille Molanus  citat, illumque perstringendo ostendit, excessisse modum Christiane modestie. Qui dum extra Dei Ecclesiam esset, scripsit manere tantum uestigia communis ac canonice uite, in edificiis ac nominibus. Addidit deinde: Regule desertores monstroso nomine dictos esse canonicos seculares, hoc est, regulares irregulares. Qua re haud iniuria Albertum Crantzium Canonicum secularem, uocare monstrum sine exemplo, regularem sine regula, canonicum sine canone.

Audin, amice Lector, uiri nomen, constantiam, zelum spiritum? Qui non uocatus, ad consilium uenire, de capessenda religione sententiam dicere; canonicorum collegia, imo clerum totum, Ecclesiam ipsam Romanam, adeoque supremam et Catholicam, iudicare et reformare presumpsit: putasne pepercit Scholastico Honorio. et hunc eius fetum lingua sua illa maledica lambendo non reformauit?

Sed uideor audire qui obstrepit: uocatum aliquando cum fuisse in consilium, et quidem ut formam Religionis cuderet. Fateor: sed a quibus, qua potestate, et quando?

 Michel ab Isselt Amorfortius, receptissimus historicus, auctor est  , quod cum anno millesimo quingentesimo sexagesimo quarto ambitiose quidam rebus nouis studentes totam pene reipublice Belgice imperiique formam mutari postularent, et desuper tribunalium deliberationes confundi cepissent, plura in dies nouarum rerum consilia proponebantur. Concilium Tridentinum iactabant sine regis, sine certa priuilegiorum iniuria, sine reipublice magno periculo promulgari non posse. Preposito S. Donatiani Brugis, ceterisque in uniuersum clericis, omnem que diceretur profanam iurisdictionem auferri debere. Confiscationes regias uel tolli uel minui oportere.

Interea Ludouicus Nassouius Guilielmi Auraici principis frater, qui iis temporibus Bruxellis erat, licet peregrinus, et nullam in republica administrationem haberet: formam tamen religionis, quam Belge profitentur, meditabatur, euocatis ad hoc consilium Georgio Cassandro, et aliis, qui neque inquisitorum theologorumque acrimoniam, neque Caluinistarum nimium uehementes animos pati se posse profiterentur. Sed non successit illud negotium: moderatoresque illico unde uenerant, reuersi sunt. Hactenus Isselt.

Unde, queso, quid est consequens? nisi Cassandrum abiisse aliquando in concilium impiorum et in uia peccatorum stetisse, et in cathedra pestilentie moderatorem sedisse, ut nouam formam religionis cuderet? imo, ut cum B. Gregorio loquar  , se diaboli malleatorem effectum ostenderet: aut si mauis   infernalis fabri malleum, ad tundendam Ecclesiam et formandam religionem  aptum se exhiberet?

Que cum ita sint, existimabis, benigne Lector, intulisse Cassandrum sibi eam uim, ut in maxima opportunitate, que cuiuis libellum hunc inspicienti obuia est, opus Honorii presbyteri ad incudem non reuocaret, limaret, et suum efficeret? speciosoque, sed ementito nomine  fraudulenter non extruderet?

Mihi non uidetur, sed uerius , ut quidam opinantur , existimo quod cum dormirent homines, inimicus homo, per uulpem, mortuam simulantem, animarum egit predam.

Sed heus tu, bone uir, iterum te compello, Georgi, qui aliquando cum uulpe non nisi uulpinari didicisti. Audi ueritatem et fatere: quem propter diuturnum silentium aut somnum, mortuum putasti, ideoque ad decipiendum induisti, non est mortuus, sed dormit: et si uis dicam, uiuit. Existimasti Ineuitabile antiquissimi doctissimi, et optimi, ideoque non parue in Ecclesia auctoritatis uiri Honorii Augustodunensis presbyteri, propter quatuor amplius seculorum silentium, mortuum et eternum fore sepultum, si duo illius exemplaria Brunwilerense, et alterum S. Pantaleonis, istud cariosum, hoc mendosum, imo (ut propriis tuis uerbis [, istud hiatus aliquos habens, quos ab hoc acephalo et negligentius et impolitius scripto, nonnullis in locis oportuit suppleri; deprauando corrumperes et e medio tolleres, sicque sub specie diu demortui falleres. Sed Dei benignitate procuratum fuit, ut tertium esset exemplar sanum omnino hoc, quod non nisi a sanis in fide probaretur: castum omnino hoc et genuinum, non adulterinum, quod non nisi uerus S. matris Ecclesie filius adlubenti sinu exciperet: doctum omnino hoc, et admiranda uerborum gratia ac suauitate conditum, quod humilibus et beneuolis, non nisi uite odorem in uitam inspergeret, quodque de industria, studiose, diligenter et accurate, a maioribus nostris, siue in religione precessoribus conscriptum, et in tempus opportunum seruatum uideretur, ut auctorem suum quandoque ad uiuum  representaret, rediuiuum sisteret, et te impostorem quidem fuisse conuinceret, sed emendatum, a grauiori pena, quam forte diutius fallendo meritus esses, eximeret ac liberaret.

Quis enim non ut uappam exspuat tua hec, Cassander, uerba? Quemadmodum ignis necessario calet, glacies friget, sic necessario omnes ad regnum Dei predestinati, salui fient. Et illa: Qui merguntur in stagnum sulphuris et ignis, magis secundum Dei iudicia quam propria merita illuc retruduntur. Quam fetet hec uappa? uere odor eius odor est mortis: quem qui sic concepit ut eo imbutus in finem perseueret, illi utique in mortem eternam est. Ita olet: Regnum Dei non secundum gratiam dari, pro ut Dialogus iste Cassandrinus uidetur asserere. Ubi n. Honorius per discipulum querendo proposuerat: Si Deus in nobis operatur, etc., que merces homini imputatur? hoc ille per magistrum respondendo affirmat hoc modo: Quid meretur homo nisi malum? uel pro quo merito exspectat quis a Deo premium? Quidquid electi boni operantur, Deus in eis operatur, et que ibi sequuntur. Qualia plura sparsim toto libro uidere est ad plures paginas extensa, quorum in hoc exemplari non est inuenire uestigium, sicut e contra doctrine hic tradite, toto libelli eius spacio, uix est ostendere tres quatuorue periodos integras et conformes.

Suaserim itaque concludendo contra Dialogum a Cassandro typis commissum, ut eo repudiato, hunc qui secundum sanam doctrinam est, et fideliter ex ms. Tongerlensi translatus, tanquam uerum et genuinum Ineuitabile ab Honorio presbytero Augustodunensi conscriptum, amplectereris, eique inter ueterum tuorum scriptorum monumenta non infimum locum tribueres.

Qua in re mouere te non debet, quod ex D. Augustino  , queri solet: Quid opus est ut eorum scrutemur opuscula qui priusquam ista heresis oriretur, non habuerunt necessitatem in hac difficili ad soluendum questione uersari? Nam et ipse sanctissimus Pater Augustinus suam de electione Dei doctrinam ex similibus probare non dubitauit  .

Et certe nemo Catholicus, uenerandam talium Patrum antiquitatem, nisi in confusionem suam, unquam spreuit, non estimauit, non honorauit. Et tu quamcunque tandem orthodoxorum sententiam sequaris, D. Ambrosium  honorifice complecteris, ubi sic loquitur  : Hi secundum propositum uocantur, quos credentes presciuit Deus futuros sibi idoneos, etc. Item  : Quos presciuit futuros sibi deuotos, ipsos elegit, etc. Et alibi: Apostolum Paulum persequentem, elegit, prescius utique quod futurus esset bonus, etc. Et alios, ut Hieronymum, Chrysostomum, Epiphanium, Cyrillum, Hilarium, eodem uel simili modo locutos, uel sequendo tenes, aut precurrendo defendis, explicas, excusas, ueneraris, non reiicis, non damnas.

Idem ego te, Lector, moneo ut prestes Honorio doctissimo et per totam Ecclesiam laudatissimo uiro Christiane hoc humanitatis officium. Neque enim iudices, antequam legas, et intelligas. Et si quid eius aliquo  in loco tibi non satisfacit, iterumque legas, et totum legas, quia quod forte uno in loco ex parte tantum et ex occasione dictum, tuum animum non oblectabit, hoc alibi integre et ex intentione clariusque traditum, eum satiabit.


u. D. PRIORI SUO Honorii-uindici F. WILLBRORDUS BOSSCHARTS CANON. TONGERL.

Cassander uitam clari producere Honori
   Dum iactat, perimit: proh male fida manus!
Hereticis genius; blanda sub imagine uite,
   Coniicere in barathrum; mille nocere modis,
Ast tu mortiferam cladem miseratus Honori
   Conen Apollinea doctus ab arte magis:
 Lesum contrectas, reficis tu uulnera, prisce
   uite restituens: o bene fida manus!
Post cladem, longum das uiuere, et ille uicissim
   Extendet nomen posteritate tuum.
Post tenebras lucem prebes, famamque decusque
   Hinc lux nascetur, fama, decusque tibi.
Amborum uirtus duplici cumulata decore est:
   Alter ab alterius lumine lumen habet.
O natum gemma splendescit sic magis aurum:
   Sic magis in auro gemma reposta micat.



INEuITABILE SIuE DE PRAEDESTINATIONE ET LIBERO ARBITRIO INTER MAGISTRUM ET DISCIPULUM DIALOGUS.

 DISCIPULUS. Fratres in domo Dei ambulantes cum consensu, sunt pro tua salute orationi instantes: diligentie quidem tue, orationes; Claui autem Dauid Christo, gratiarum soluunt actiones: qui ob Genitricis sue merita, tot eis in Canticis, de ea per te reserauit mysteria  . Ob hanc causam, et ob alia que multis incognita, elucidans in laudem eius, debitores fecisti.

Illorum ergo nunc fungor legatione, et ipsi summa deposcunt deuotione, ut soluas eis nodum liberi arbitrii inextricabilem: Si soli Predestinati  quidquid etiam fecerint, saluantur: liberum arbitrium penitus tolli estimatur, et hi qui damnantur, non solum iam sine culpa, sed etiam iniuste puniri putantur.

 Unde rogo te, de hac re latius disserere; nec minimum scrupulum alicui hebeti uel ceco ultra relinquere.

MAGISTER. Cum summi doctores de hac materia multa ediderunt opuscula, quid a me amplius poscitis qui ad comparationem illorum sum elinguis?

DISC. Illi quidem egregie disputauerunt: sed diuersa  sentientes, incertiores nos reddiderunt. Tu autem  facis nobis breuiter quodammodo palpabile, quod ipsi longis tractatibus non fecerunt saltem conspicabile.

MAG. Quod petis, non denego; quia non mea, sed que sunt caritatis quero. Phaleras uerborum contemno, dum fratrum simplicitati consulo: liuidos  quoque dentes inuidorum despicio: quia auxilium meum a Domino.

DISC. Queso ut me uere insipientem sufferas  , et ignorantiam per me sciscitantium, uerbo ueritatis corrigas.

MAG. ueritas se querentes de tenebris erroris liberabit, et luce sue claritatis illustrabit. Si enim insipientem te facit causa caritatis, occurret tibi sapientia cum lumine ueritatis.

DIS. Tres nodi nexu nimis perplexo se inuicem complicant; quos uix aliquis transit, quin eis inhereat.

Unus, quo asseritur: quod soli predestinati saluantur.

Alter, quo astruitur: quod per solam gratiam homines  salutem consequantur.

Tertius, quo dicitur: quod solum liberum arbitrium salutem operetur.

In primis itaque seca nodum Predestinationis; qui quadam uiolentia, cardinem obligat totius questionis. Putant enim quidam, quod Predestinatio ad electos solos pertineat, cum Apostolus dicat: Quos autem predestinauit, hos et uocauit, iustificauit, magnificauit.

Unde primitus obsecro, ut dicas, quid sit Predestinatio.

MAG. Nihil aliud est Predestinatio, quam pro meritis cuiusque, uel ad gloriam, uel ad penam, eterna Dei preparatio.

 Est autem gemina Predestinatio; una, bonorum ad gloriam; altera malorum ad penam.

Sed quia quidam etiam de Prouidentia et Prescientia mussitant; quasi he necessitatem omnibus inferant: sciendum est, quod nec Prouidentia aliquem compellit ad boni studium; nec Predestinatio ullum uiolenter trabit ad uite premium. Similiter Prescientia neminum cogit ad peccatum; et Predestinatio nullum impellit necessitate ad supplicium.

Porro qui preuisi sunt in bonis permansuri, ad gloriam sunt predestinati: qui uero presciti in malo uitam finituri, ad penam sunt utique preordinati.

Ergo quos Deus presciuit in Filium suum credituros,  et mandata eius uoluntarie seruaturos, hos ante secula predestinauit: hos suo tempore ad fidem uocauit: hos per Baptisma iustificauit: hos uirtutibus magnificauit: hos uasa misericordie glorificauit. Quos autem minime facturos presciuit, hos a regno glorie reprobauit; et uasa ire et contumelie, apta ad penam predestinauit.

DISC. Cum scriptum sit: Pater, dilexisti eos ante mundi constitutionem; uidentur necessitate saluari, qui ante mundi exordium sunt dilecti.

MAG. Deo nichil est futurum: sed omnia sunt ei presentia, que iam sunt, et que futura sunt. Omnes ergo futuri semper in Dei presentia fuerunt, et ideo ante mundi constitutionem sunt dilecti: sed suo tempore pro meritis ad gloriam electi.

 Quos ergo Deus ante mundi constitutionem predestinando elegit, hos non necessitas, sed proprium meritum ad gloriam traxit. Quibus ipse in fine mundi dicturus erit: uenite, benedicti Patris mei, percipite regnum quod uobis paratum est ab origine mundi.

Et quod hoc regnum pro meritis eis detur, diuina uox ostendit, que mox eorum bona replicando exsequitur.

DISC. Remoto ergo repagulo Predestinationis, eia iam ingredere siluam exspectate disputationis.

Ut quid sit liberum arbitrium.

Et quomodo ei non repugnet Predestinatio uel  Prescientia.

Et qualiter concordet Gratie, resera, et quecunque inde capita surgentia ense rationis reseca.

MAG. Dic tu mihi, quid sit liberum arbitrium, et quid arbitreris.

DISC. Mihi uidetur, liberum arbitrium dici libertas bonum uel malum eligendi.

MAG. Hec definitio licet plerisque placeat, uereor ne perspicax ratio eam abnuat.

Electio namque non nisi de duabus uel pluribus  rebus dicitur; ubi optio eligendi de multis proponitur.

Angelo autem uel homini, quibus solis datum est liberum arbitrium, non nisi sola iustitia proponebatur. qua seruata, eterna beatitudine fruerentur. Igitur definitio non uidetur conueniens libero arbitrio.

DISC. Quid si dicatur: quod mors et uita homini proposita sint; et ipse mortem elegerit?

MAG. Non hoc est uerum: non enim mortem elegit, sed deceptus altiorem scientiam concupiuit.

DISC. Quid si dicatur: quod bonum a Deo proponatur; malum autem a diabolo suadeatur, et in libero arbitrio hominis sit, quid eligere uelit?

 MAG. De homine hoc utrumque dici; de Angelo non potest, cum nemo fuerit, qui ei aliquid mali persuaserit. Porro inter bonum et malum nichil est medium. Sed si homo in aliquo medio constitutus uideretur, tunc fortassis, recte, libertas bonum uel malum eligendi ei inesse diceretur. Sed cum in bono tantum sit constitutus, et nichil aliud sit mali electio, quam quedam animi in bono defectio, cum uidelicet deserit iustitiam, quam seruare debuit, et ad iniustitiam declinat, quam deuitandam non ignorat.

DISC. Sed que sit eius definitio magnopere exspecto.

MAG  . Arbitrium est proprie uoluntatis iudicium quid uelit, quidque nolit. Hoc liberum dicitur:  quia non est necessarium, sed quibus inest ratio, inest etiam uolendi nolendique libertas.

Et quia liberum arbitrium pro sola iustitia seruanda  datur, eius definitio sic congrua estimatur.

Libertas arbitrii est potestas seruandi rectitudinem uoluntatis, propter ipsam rectitudinem. Recta quippe uoluntas est, uelle quod uult Deus. Deus autem uult, ut rationalis creatura ei non coacte, sed sponte subdita sit, ut ei bene sit; quando et hoc ipsa uult, tunc uoluntas eius recta est.

 Ad hanc rectitudinem seruandam est libera, nulla necessitate constricta: rectitudo autem uoluntatis est iustitia. Si ergo iustitiam non propter  aliud quam propter ipsam iustitiam diligit Deum  premium habebit. Igitur conuenientissima definitio liberi arbitrii est: potestas seruandi rectitudinem uoluntatis propter ipsam rectitudinem, per quam iure possidet eternam beatitudinem.

DISC. Sed quomodo, nunc habet liberum arbitrium ad seruandam iustitiam; cum non habeat iustitiam?

MAG. Sicut aliquis habet uisum, ad uidendum solem, cum ipse absit, quem utique uidere potest si adsit: ita homo habet naturaliter liberum arbitrium,  ad seruandam iustitiam, etiamsi ipsa desit, quam seruare potest si adsit.

Hanc autem non habitam, per se habere non potest: quia nullus  habet quod non accepit  , que si ei datur, gratia eius est, qui ait: Sine me nichil potestis facere. Acceptam autem iustitiam non deserere, liberi arbitrii est. Hanc autem seruare, meritum est.

 Ideo non uolentis est: subaudi quod uult: nec currentis, subaudi quod currit: sed miserentis Dei: qui  gratia eum preuenit, dando, ut iustus sit: et subsequitur, ut in stadio iustitie currat, quatenus brauium uite suscipiat, aut percipiat.

Sicuti, si egens nudus a diuite uestiatur: non  est ipsius, quod uestitur, sed eius qui uestem largitur. In suo autem arbitrio est, utrum uestem portet, aut deponat. Sic est de gratia preueniente, libero arbitrio comitante.

MAG. Cum Apostolus dicat: Antequam uel bonum uel malum scirent, dictum est: Iacob dilexi, Esau autem odio habui  : uidentur quidam non secundum merita, sed secundum propositum Dei saluari, uel damnari: aut Deus uidetur quorumdam facta punire, antequam perpetrentur. Nam ob quod meritum Iacob diligi meruit, qui nondum bonum facere sciuit? Ob quem etiam reatum Esau odio habitus, qui necdum aliquid mali operatus est?

DISC. Sicut superius dictum est: Deo nichil est  futurum. Sacra Scriptura testatur Iacob simplicem, Esau profanum. Et quod ipsi suo tempore per liberum arbitrium erant futuri, hoc, antequam nati essent, erant in conspectu Domini.

Ergo quia Iacob in conspectu Domini simplex fuit, ideo Dominus eum dilexit: quia uero Esau profanus erat, ideo eum odio habuit.

Dilexi autem preteritum tempus, propter eternitatem posuit: quia sicut preteritum, semper est preteritum, ita immutabile est omne, quod eternitas preuidet fiendum.

Porro quia iniustitia non est apud Deum  , nullum sine precedente iniustitia punit, sed multis perpetrata peccata misericorditer ignoscit.

 Igitur licet necesse sit, omne fieri, quod Deus fieri proposuit, presciuit, predestinauit: tamen propositum, prescientia, predestinatio, nullam uim necessitatis alicui inferunt; quin quisque libero arbitrio facit quod uult.

Et qui per liberum arbitrium declinant a malo et faciunt bonum, hi sunt populus et oues pascue eius ; et his preparauit pascua uite,  et hos elegit in Christo ante mundi constitutionem .

 Qui autem a libertate deficiunt, et nulla necessitate cogente, sed sponte se seruituti subiiciunt, dum serui peccati effecti , demonibus, qui uitiis prestant, iugiter seruiunt; hi sunt populus Pharaonis, et non sunt ex ouibus Domini, sed sunt oues in inferno ponende, quas mors depascet . Hi tales, tot doctrinis auditis, tot signis uisis, tot plagis perpessis, incorrigibiles sunt, et eos Dominus abiicit, cum eos iuste in iniustitia derelinquit.

Itaque Predestinatio et Prescientia Dei immutabiles et fixe manent: quia omnia, que fienda prescit, et predestinat Deus, indeclinabiliter fient.  Gratia autem et liberum arbitrium, salutem hominis concordi federe operatur: homo uero a libertate sola uoluntate deficiens, ad peccatum inclinatur.

DISC. Quia nodum liberi arbitrii per adiutricem gratiam eleganter enodasti: rogant, insinues, si diabolus ad beatitudinem conditus sit.

MAG. Constat quod rationalis creatura ad beatitudinem sit condita: Diabolus autem rationalis creatura est: igitur ad beatitudinem est conditus. Scriptum quippe de illo est: plenus sapientia et perfectus decore, in deliciis paradisi Dei fuisti .

DISC. Et quid est, quod de eo Dominus dicit:  quod in ueritate non stetit .

MAG. Id est, in rectitudine uoluntatis non permansit: iustitiam enim sponte deseruit. Et ideo iuste beatitudinem amisit.

DISC. Quid est Beatitudo?

MAG. Omnium bonorum sufficientia, sine omni indigentia.

DISC. Cur non fecit eum talem, ut hanc amittere non posset?

MAG. Si talem eum fecisset, tunc necessitati ut bestia subiacuisset. Fecit autem cum iustum, beatum, liberum. Iustum, ut uellet, quod Deus uoluit: beatum, ut semper Deo frueretur: liberum, ut sponte iustitiam uellet, et hoc pro merito iure semper beatus foret.

 DISC. Et cur ab hac gloria cecidit diabolus?

MAG. Quia hoc appetiit, quod non debuit, et quod Deus noluit, et similis Altissimo esse uoluit .

DISC. Quomodo similis?

MAG. Deus dici uoluit; et ut Deus ab angelis adorari uoluit.

 DISC. Cum sit illocalis, ut puta incorporeus : unde et quomodo cecidit?

MAG. Sicut aliquis in luce solis stans, si subito uisum amitteret, diceretur in tenebras incidisse, cum locum non mutauerit, presertim cum in nullo fuerit.

DISC. Cum Deus per omnia beatus, et sibi semper sufficiens fuerit, que causa exstitit, quod aliquid creare uoluit?

MAG. Propter bonitatem suam creauit omnia, ut essent, in quos effueret sue bonitatis abundantia  :

Omnis namque creatura aliquo modo fruitur bonitate creatoris Dei. Quedam, quod sunt; quedam, quod uiuunt; quedam, quod sentiunt; quedam,  quod intelligunt. Singula ergo sunt bona; uniuersa considerata ualde bona  .

Angelicam autem naturam et humanam, ad se uidendum condidit; que ut aliquod proprium meritum apud eum haberent, quod remunerare deberet; iustitiam eis dedit. Ut autem plenum gaudium haberent, liberum arbitrium addidit, quo non coacti, sed liberi, iustitiam datam seruarent; et sic semper cum eo bene regnarent.

DISC. Et si ad beatitudinem conditi sunt, cur tot pereunt?

MAG. Quia per liberum arbitrium a bono deficiunt, et peccato se subiiciunt; iuste gloria beatitudinis priuantur, et penis mancipantur.

DISC. Et quomodo uerum est quod Deus uult  omnes saluos fieri? 

MAG. Deus condidit rationalem creaturam ad gloriam; sed angeli et homines, rationales creature sunt: ergo omnes ad gloriam creati sunt.

Quod autem ad gloriam eos condidit, hoc uolens aut nolens fecit.

DISC. Nolens non potuit.

MAG. uolens ergo fecit.

DISC. Hoc sequitur.

MAG. Quod autem semel Deus uult, hoc semper uult. Est enim uoluntas eius immutabilis. Igitur semper omnes uult saluos fieri.

DISC. Et si uult, cur omnes non saluantur? uoluntati enim eius quis resistit? 

 MAG. Perditio pereuntium non procedit ex uoluntate Dei, quia non uult mortem peccatoris , et qui mortem non fecit, nec letatur in perditione morientium  ; sed ex libero arbitrio, quo sponte iustitiam, que est pactum beatitudinis, deserunt: qua deserta, beatitudinem amittunt; et sic semper miseri erunt.

DISC. Quomodo ex libero arbirio?

MAG. Angelus nulla predestinatione, nulla necessitate trahente; sed sola libera uoluntate, iustitiam deseruit dum Deo similis esse uoluit .

Et quia propria uoluntate, uinculum beatitudinis,  quod erat iustitia, abrupit; iuste amissa beatitudine in miseriam incidit, de qua, iustitia dictante, nunquam eripi meruit.

Hoc ratio iustitie exegit: etenim qui nullo impellente corruit, iuste a nullo leuari debuit.

DISC. Quid est de homine?

MAG. Homo similiter nulla ui coactus, nulla necessitate impulsus, sed libera uoluntate iustitiam deseruit, et iniustitie se subdidit, dum sicut Deus esse concupiuit.

DISC. Cur hic lapsus erigi meruit?

MAG. Huius reparatio, gratia fuit; sed et ratio iustitie hoc fieri poposcit: etenim qui alio impellente cecidit, iuste ab alio leuari debuit.

DISC. Deum, ut arbitror, eis liberum arbitrium  dare non decuit, per quod eos peccaturos presciuit.

MAG. Hoc est tale, quale dicas: Scientiam eis dare non oportuit, qua eos abuti presciuit. Si scientiam eis non dedisset, quid a brutis animalibus distarent? Si liberum arbitrium non dedisset: necessitati per omnia, ut bestie, subiacerent, nec ullum meritum apud Deum haberent.

Oportuit ergo ut eis scientiam daret, qua Creatorem agnoscerent. Liberum etiam arbitrium adderetur, quo libere iustitiam seruarent, per quam semper beati forent.

DISC. Si Deus omnia prescit; tunc utique eos male acturos, et per hoc eternum supplicium passuros presciuit: cur ergo uoluit eos creare, qui tot et  tanta flagitia et facinora erant facturi; et pro his eternas penas laturi.

MAG. Deus omnia presciuit; et hoc eternitati eius congruit, qui nichil futurum, quasi fiendum; nec aliquid preteritum, quasi transactum nouit; sed omnia fienda et transacta, immutabili intuitu presentia inspicit.

Quod autem angelum uel hominem creauit, quem utrumque male acturum presciuit: hoc ratio iustitie et potentie poposcit.

Potentie, quia presciuit, quod illorum malitia nichil sibi penitus nocere potuit, et quanta bona ipse de malis eorum in uniuersitate facere disposuit.

Iustitie autem, quia iustum erat, ut omne id Deus faceret, quod ad aliquid in uniuersitate utile  foret. Quam utiles autem, et quam necessarii in Dei republica sint demones uel mali homines, non ignorant sapientes.

Creatis ergo iustitiam dedit, quam eos minime seruaturos presciuit; imo eos iustos condidit, quia hoc bonitati eius congruit, ut nichil nisi iustum et rectum faceret.

Quibus etiam liberum arbitrium dedit, id est sue uoluntatis compotes fecit; quia hoc sue perfectioni conuenit, ut nichil nisi perfectum absolueret: perfecti enim non essent, si liberi non essent. Et si liberi non essent, necessitati, ut bestie, subiacerent. Ergo  totum fecit, ut uoluit, et ut facere debuit.

DISC. Cur eos Deus a malo non prohibuit cum posset? si uoluit et non potuit, cur impotens fuit; si autem potuit et noluit, cur eos peccare, et consequenter pati penas uoluit? Et cum peccare permisit, peccatis utique consensit. Si enim aliquis princeps prescit, quod sibi quilibet subiectus perimere uelit; et non prohibet dum possit, utique homicidis consentit, dum illud fieri permittit. Si autem uolens permittit, impotentem se ostendit.

MAG. Quod eos Deus a malo non prohibuit, hoc ratio immutabilitatis uetuit.

Deus namque condidit eos ad plenum gaudium, plenum autem gaudium non haberent, si liberi non essent.

 Ut ergo plenum gaudium haberent, dedit eis liberum arbitrium; imo creauit eos liberos, id est sue uoluntatis compotes, ut libere in letitia delectarentur; et non necessitate coacti uel uiolentia compulsi, gaudio fruerentur.

Libertatem autem quam semel eis dedit, immutabilis Deus auferre non debuit, nec etiam potuit. Si enim abstulisset, tunc nollet eos iustitiam uelle, quod impossibile est; uoluit enim eos uelle iustitiam. Nihil enim aliud est peccare quam iustitiam nolle. Et ideo malum uel peccatum nichil est per substantiam, sicut iniustitia. Iniustitia autem nichil aliud est quam ubi non est iustitia. Sicut silentium, ubi non est uox, sicut tenebre ubi non est lux. Malum itaque facere non est aliud quam a iusta uoluntate  deficere. Libertatem autem quodammodo Deus eis abstulisset, si ab eo cohibiti, peccare non possent. Et si coacti iustitiam seruassent, meritum iustitie non haberent.

DISC. Quid? nonne boni angeli peccare non possunt?

MAG. Hoc non est ex impotentie necessitate, sed ex magne potentie procedit uoluntate; magna quippe est potentia semper uelle, quod quis deberet, et decet, uerbi gratia semper sanum et sapientem esse.

Maxima uero impotentia, imo dementia, uelle quod non debet nec decet, ut se uelle interimere. Etenim aliis angelis ad iniustitiam declinantibus, ipsi boni angeli iustitiam libera uoluntate seruauerunt: et pro hoc merito, mox in hac uoluntate sic  confirmati sunt, ut ultra malum nolint. Et ideo dicitur: Quod non possunt.

DISC. Sed, ut dictum est, Deus uidetur peccato eorum consensisse, quos peccare permisit; uel potius ad penas creasse, quos a peccato non prohibuit.

MAG. ueritas consulta longe aliud ostendit.

Quamuis uie Domini a uiis hominum elongentur, quantum celi a terra exaltantur  ; tamen non multum a cogitationibus nostris hec res discrepat, quam nobis perspecta ratio sic elucidat.

Non semper sequitur, ut qui aliquid fieri permittit,  in fiendo consentiat, si prohibere possit. Nam cum aliquis in agro suo spinas nasci permittit, cum prohibere possit; nec tamen consentit, neque ad sepis munimentum, neque ad ignium nutrimentum crescere sinit, cum ad utrumque apte sint; sic Deus, cum eos peccare permisit, peccato tamen non consensit, nec ad penas creauit; quos tamen post peccata penis mancipauit, sed libera uoluntate, sibi, qui est summa beatitudo, inherentes, gloria et honore coronauit : libera nichilominus uoluntate, a se qui est eterna iustitia, recedentes congruis suppliciis multauit; et illorum asperitate, ut spinis sepem, istorum gloriam firmat, et illorum concrematione uniuersum opus suum illustrauit.

DISC. Cur illos Deus creauit, quos iustitiam minime  seruaturos, et ideo gloriam amissuros presciuit, et non illos solummodo, quos pro seruanda iustitia presciuit permansuros in gloria?

MAG. Hoc est tale, quale causeris, cur Deus noctem permiserit esse, cum sit tenebrosa; dies autem lucidus, quasi sit inutilis, et non necessaria: cum potius ipsa nox sit requies laborantium et reparatio uirium. Sic bonum per malum commendatur. Iusti enim iniustis comparati gloriosiores apparent, sicut dies nocti collatus, gratiosior claret. Ratio ergo boni poscebat, ut Deus malum esse permitteret, per quod reciprocis modulis, per contrarietates suas in omnibus consonaret. Quamuis enim malum nichil sit per substantiam; et ideo eterne Dei dispositioni nullam ingerat dissonantiam; substantia  tamen per idipsum quod est, facit omnes substantias bonas apparere; et innotescit quam bonum sit summo bono inherere.

DISC. ualde mirum de bonitate Dei uidetur: quod aliquid creare uoluit, quod eternis doloribus, aternisque cruciatibus subderetur, cum uideretur multo melius, aliquam rem non subsistere, quam misere subsistere aut ut lapidem insensibilem esse, quam eternos dolores tolerare.

MAG. Sapienti Deo melius uisum est, esse quod utrumque est, quam nullo modo esse. Et ideo fecit esse, quod est.

Quod autem non fecit omnia equalia, sed disparia, per hoc cognoscitur et ineffabilis sapientia artificis, et inestimabilis adornata plenitudo operis.  Et quamuis Deus penas fecerit, nichil tamen ad penas creauit: alioquin prestantior insensibilis creatura, quam sensibilis esset: que sine fine, dolorem pene sentiret.

Rationalis creatura porro dum sponte iustitiam habitam abiecit, tunc propositam gloriam amisit; sicque miseriam incidit. Est autem miseria, inde dolere quod amisit, nec posse habere quod cupit, et his in quibus est, affligi; nec his posse exui. Penis autem cruciari, non est aliud, quam sibi contrarium contra uoluntatem pati.

Ob decorem autem uniuersitatis, creauit Deus duo,  et duo  , sibi contraria, ut aquam igni, et terram eri; et in his creata alia, de contrariis dolorem patiuntur, sicut in aquis uel in terris formata in igne cruciantur. Salamandra quippe uiuit in flamma, moritur in unda; piscis autem in aqua nutritus, in igne moritur.

Rationali itaque nature, sentire dolorum amaritudinem, est, non habere suauitatis beatitudinem. Ratio namque iustitie poscit ut semper sint in amaritudine miserie, qui sponte se exuerunt beatitudine glorie. Ut autem hoc sine fine sit, est hec causa: quod immortales creati sint.

DISC. Cum ab eterno esset a Deo dispositum, ut Filius eius incarnaretur, uidetur necessario homo peccasse, quatenus propositum Dei compleretur. Si  enim ipse non peccasset, Filius Dei incarnatus non esset; sicque statutum Dei irritum fieret. Ergo ex necessitate uidetur utrumque pendere; et illum peccasse, et istum incarnatum fuisse.

MAG. Deus presciuit ab eterno hominis lapsum, et ideo ab eterno proposuit Filium suum pro eius redemptione incarnandum.

Porro homo nulla necessitate, sed sola libera uoluntate peccauit: et ideo Dominus peccatum illi imputauit: qui si necessario peccasset, reus non esset, cum hoc faceret quod uitare non posset.

Sed quia Dominus eum de peccato premonuit, et ei penam mortis proposuit, et ipse diuina monita contempsit, idcirco reus exstitit:

Quod autem Filius Dei est incarnatus, seu pro  homine immolatus, quantum ad ipsum, sola fuit uoluntas; quantum ad hominem, summa necessitas. Nisi enim hic incarnaretur, ille nunquam saluaretur.

Necesse ergo fuit homini, ut ille uellet incarnari.

DISC. Cur non angelus uel homo pro redimendo homine est missus, sed Dei Filius.

MAG. Ratio iustitie hoc poposcit. Angelus enim pro homine mitti non debuit, quia nichil homo ad angelicam naturam pertinuit. Homo uero mitti non debuit, quia omnis homo peccator fuit, et peccator peccatorem redimere non potuit. Illum ergo mitti oportuit, qui solus sine peccato, Deo hominem reconciliare potuit  .

DISC. Cur nec Pater, nec Spiritus sanctus; sed  solus Filius est incarnatus?

MAG. Iustitia hoc exegit. Ipse enim quasi secundo loco post Patrem, est Deus, non dignitate, sed ordine. Aequalis est enim Deo Patri; ut puta, unum cum eo. Unde et similitudo Dei dicitur; diabolus autem sibi hoc priuilegium usurpauit, dum similis Altissimo esse uoluit, scilicet Deus dici, et ab angelis, ut Deus adorari. Et quia in celo ab angelis hoc non obtinuit, in mundo ab hominibus, se ut Deum coli, et ut Deum adorari docuit. Oportuit ergo, ut  cui iniuria facta est, ueniret; et se uerum Deum, et illum fallacem ostenderet.

DISC. Et cur in homine uenit?

MAG. Ut ipse innocens homo pro homine reo , Deo Patri satisfaceret et per hominem tyrannum reprimeret, atque hominem ab eo deceptum erueret.

DISC. Per quid perdidit diabolus hominem quem quondam possedit?

MAG. Per iustitiam Dei et potentiam. In potentiam enim Dei, ut cecus grauiter offendit; quia iam non solum Deo se equauit; sed super Deum se exaltauit , dum se a Dei Filio, Patri cequali in tentatione adorari imperauit. Offensam uero iustitie Dei grauiter in passione incurrit, dum  iustum et innocentem hominem occidit.

Ergo per iustitiam expertus est potentiam. Nam, dum iustus homo iniuste occiditur, iniustus tyrannus iuste opprimitur; et homo deceptus, iniuste oppressus, per iustitiam redimitur, atque per potentiam super angelum  constituitur. Unde adhuc prospere res secunde dicuntur; quia per iustitiam peruenitur ad eternam potentiam.

DISC. Est in infantibus liberum arbitrium?

MAG. Naturaliter inest eis liberum arbitrium; sed ut ignis in silice latens, nichil in eis operatur.

DISC. Cur non omnes pueri pro redemptione saluantur, in quibus liberum arbitrium adhuc nichil  operatur?

MAG. Hoc ex ratione iustitie procedit, quia nichil homini preter penam debitum est.

DISC. Et quare plurimi saluantur, in quibus eque liberum arbitrium nichil operatur?

MAG. Hoc autem ex gratia descendit, que etiam immeritis sua dona tribuit.

Si alicuius ciuitatis populus regem offenderit, ipse quosdam iuste puniret, quosdam clementer absolueret; sic cum totus mundus Deum offendisset, de quibusdam supplicium per iustitiam sumpsit; quibusdam autem per misericordiam ignouit.

DISC. Unde est quod iam multi liberi arbitrii  compotes saluantur, et plurimi non saluantur?

MAG. Eadem causa est que dicta est. Illi qui saluantur, ex gratia et libero arbitrio, et ex dono Dei, et non ex proprio merito saluantur homines.

Ex gratia Dei quippe est, quod a Deo preuenti bonum uolunt; ex libero arbitrio, quod bonum non deserunt. Cuius boni perseuerantia, dono Dei, et merito hominis ascribitur: pro quo et uite premio remunerabitur. Qui enim perseuerauerit usque in finem, saluus erit .

 DISC. Unde est quod quidam inueterati in malis tandem saluantur?

MAG. Ex gratia et libero arbitrio: ex gratia quippe preuenienti bona uoluntas diuinitus gratis inspiratur; ex libero arbitrio ipsi oblate cooperantur, et pro hoc merito saluantur.

Hec duo, ut anima et corpus, simul sunt. Per gratiam namque arbitrium  uiuificatur; arbitrium uero gratie, ut corpus anime, cooperatur. Gratia sine libero arbitrio est per se potens ad saluandum; liberum arbitrium sine gratia, est impotens ad bonum operandum.

Igitur per gratiam liberum arbitrium multum operatur, cuius perseuerantia primo coronatur. Gratia est, quod per plures annos, dum a pueritia usque  ad decrepitum, in malitia insatiabiliter grassantur, in ipso uite exitu per penitentiam ab ipsis diaboli faucibus rapiuntur, et paradisi amenitate confruendi deducuntur.

DISC. Et cur alii non saluantur?

MAG. Hoc ex iustitia et libero arbitrio esse non ignoratur.

Ex iustitia; quia gratia ad bonum non emolliuntur, sed indurari permittuntur, licet sepius fons gratie in eos affluat, et eis penitentiam ad horam tribuat, quam ipsi mox abiiciunt, et ut canes ad uomitum redeunt .

Ex libero arbitrio; quia iustitiam oblatam recipere nolunt, et iniquitatem magis deligunt.

Illis supradictis est uerbum Dei causa salutis, et  uia ad uitam; istis autem, causa mortis et testimonium ad interitum. Illi sunt uasa misericordie, preparata in honorem; isti uasa ire , preparata in contumeliam. De illis nemo perire poterit; de istis nemo saluus erit. Illis est preparatum regnum a constitutione mundi; istis caminus ignis cum diabolo et angelis eius  .

Ex hac uarietate euenit quod plerique in monasteriis sub magna districtione uitam transigunt; quamplurimi in eremo degentes summa abstinentia uitam solitariam ducunt; ad extremum ad ima barathri descendunt.

DISC. Hoc est omni admiratione stupendum.

MAG. Accipe causas singulorum. Qui in monasteriis  pereunt, in sua prudentia confidunt; prelatorum monita contemnunt; in inobedientia obeunt. Qui uero in eremo intereunt, sine discretione uiuunt, quando sibi eligunt ut sanctorum sectentur exempla, patris precepta despiciendo aspernantur. De his scribitur: Sunt uie que uidentur hominibus iuste, quarum finis deducit ad interitum  .

DISC. Quamobrem in eadem culpa pares, quidam saluantur, quidam reprobantur?

MAG. Hinc incomprehensibilia Dei iudicia predicantur  , qui terribilis in consiliis super filios hominum  affirmatur: qui eligit per misericordiam,  quem uult: et reprobat per iustitiam, quem uult, cui nemo potest dicere: cur ita facis? Cuius uniuerse uie misericordia et ueritas .

DISC. Utrum magis gratie, an libero arbitrio salus ascribitur?

MAG. Summa salutis gratie Dei attribuitur; cui etiam merita ascribuntur; quia nemo potest uenire ad Filium  nisi Pater per gratiam, id est Spiritum sanctum, attraxerit eum . Sine illo enim nichil possumus facere . Deus quippe in nobis operatur et uelle et posse, pro bona uoluntate  .

DISC. Si Deus operatur, que merces homini imputatur?

 MAG. Et Deus operatur, et electi cooperantur. Deus operatur in electis suis, sua gratia preueniendo uelle, et subsequendo posse. Cooperantur ipsi per liberum arbitrium, consentiendo bona uoluntate. Hec bona uoluntas remuneratur in eis, ut scriptum est: Accepimus gratiam pro gratia . Gratiam accipimus, cum nos Deus preuenit, ut uelimus; et subsequitur, ut possimus. Pro hac gratia illam gratiam dabit; cum nos in gloria remunerabit.

DISC. Solent quidam dicere, quod predestinati necessario saluentur. Quod si ita est, cur quidquam laborant? aut cur gentibus predicatur ut conuertantur? uel cur uerbum admonitionis quotidie a sacerdotibus administratur populo, ut in proposito  Dei proficiant seruitio?

MAG. Predestinatio quidem Dei neminem uiolenter saluat, uel damnat. Olim pro meritis ad regnum predestinati, tunc quidem necessario saluantur, cum ex iustitia proposita gloria eorum meritis recompensatur: sed quia nullus se predestinatum presumit  necesse est toto conamine labori incumbere, quo ualeant predestinationem obtinere.

Per laborem namque predestinatio uite adipiscitur, ut in sacra auctoritate dicitur - Per multas tribulationes oportet nos introire in regnum Dei . Infantibus itaque per mortis acerbitatem; iuuenibus  per operis exercitationem in extremis penitentiam agentibus, datur predestinatio per purgatorii cruciatus examinationem.

Gentibus uero ideo predicatur, quia predestinati foris, in foro otiose stantes in uineam Domini ad laborem conuocantur . Quibus etiam denarius in mercede proponitur: quia predestinata gloria usque in finem laborantibus dabitur.

Sepe quoque quidam de reprobis, cum eis in uineam ingrediuntur; sed in initio laboris ab opere deficiunt, et aut de uinca blasphemantes exeunt, aut in uinea manentes, laborantes impediunt. De  his dicitur: Ex nobis exierunt: sed non erant ex nobis  . Et iterum: Multiplicati sunt super numerum : scilicet ad uitam predestinatorum. Multi quidem per fidem sagene Petri inheserunt ; sed quia in numero electorum precogniti non sunt, in fluctus uitiorum, rupto reti, resilierunt.

Populus autem fidelium, in labore pii operis fatigatus, uerbo admonitionis, ne deficiat, subleuatur.

Sicut eger ad ecclesiam uadens, sed in uia deficiens, ut iter peragat, ab aliquo sustentatur.

uerbum quippe Dei est uerum semen ; ager uero, corda hominum. Cum hoc semen per Dei agricultores spargitur; semen Dei gratia est.  Si autem ab agricultura recipitur, liberum arbitrium est: quod per fidem receptum, si germen bonorum operum emiserit, messis in predestinata gloria erit.

DISC. Cum hec cuncta, perspicua ratio, de luce ueritatis proferat, oportet ut cunctis studiosis, per omnia ualde complaceant.

Porro me multum mouet, quod angelica natura cadere potuit, si ad beatitudinem condita fuit: uidetur enim, quod quedam uis eam impulerit, quod ita irrecuperabiliter corruit. Nam nimis de lapsu hominis moueor quod de tanta gloria in tantam miseriam deuenire potuit, si nulla necessitas eum impulit.

 Unde rogo ut effundas cor tuum, et eructes ueritatis arcanum.

MAG. Breuiter tibi pandam Dei occulta, et reclusa cordis diligenter ausculta.

Antequam Deus conderet mundum, presciuit et angeli et hominis casum: quem ideo fieri permisit, quia bonum malo illustrari censuit.

Presciuit etiam, qui et quot secum essent permansuri, qui et quot essent recessuri, qui et quot ad se reuersuri. Si enim hoc ignorasset, prescius futurorum non esset. Et si certus numerus electorum non esset, tunc regnum Dei, non ordinata dispositione, sed fortuito casu constaret, ad quod incerti numeri frequentia conflueret. Sed cum apud Deum sit certus numerus capillorum  , multo  magis est apud Deum prefixus numerus electorum.

Quot autem sunt in hoc numero a Deo prescripti hi ante mundi constitutionem sunt ad beatitudinem electi. De his nullus peribit, sed ad predestinatam gloriam toto conamine quisque festinabit. Qui autem super hunc numerum multiplicantur, inter oues Christi non numerantur.

Et quia hic numerus angelis cadentibus est imminutus, hominibus nascentibus est restitutus. Et ideo sicut ab uno numerare incipimus, sic ab uno  homine numerus est inceptus. Et, sicut numerus crescit ad perfectionem, ita propago humana successit usque ad electorum completionem.

Hic ergo sacer numerus, soli Deo cognitus, et ab eo, eterna certitudine prefixus, est quasi cuiusdam ciuitatis ambitus, intra quem necesse sit omnes contineri, cui huius ciuitatis ciues ab eterno sunt precogniti. Lex autem ciuitatis, inuiolabilis iustitia est a iustissimo rege instituta, ac huius seruatores, iusti cognominantur, et hi soli inter ciues connumerantur. Priuilegium huius sacre ciuitatis, est libertas. Regnum eius, beatitudo. Ergo omnes habitatores huius ciuitatis sunt iusti, liberi erant, legem huius ciuitatis seruare nolebant. Et ideo inter ciues eius numerari non poterant. Ad Dominium autem  eius aspirabant, dum uterque ut Deus in ea esse appetebat.

Igitur nulla uis; nulla necessitas, eos ab hac urbe expulit; sed lex iustitie uiolatores iuris in ea ciues esse uetuit.

DISC. O quam in excelsam speculam me duxisti, in qua plurima conspicio! sed quia adhuc aliqua sunt clausa, illa mihi aperiri postulo.

Si homo per liberum arbitrium cadit, cur per liberum arbitrium non resurgit?

MAG. Homo potest se de alto monte in profundum precipitium per seipsum mittere; non potest autem, nisi per alium adiutus, redire. Ita per liberum arbitrium, iustitiam quidam deserere; non per se autem, sed per solam gratiam potest eam recipere. A  quo enim quis uincitur, illius et seruus efficitur  . Nam qui sponte luxurie uel cuilibet uitio, cui preest, addicitur; iam non ualet per liberum arbitrium se de iugo dominationis eius excutere, cuius dominio se libere uoluit subiicere, nisi gratia Dei preueniat eum, ut bonum quod spreuit cupiat; et subsequatur, ut illud implere preualeat.

DISC. Cum uoluntas hominis sit facta libera, unde est ad malum tam prona, et ad bonum tam pigra?

MAG. Omnis rationalis uoluntas naturaliter cupit summum bonum; sed errore decepta labitur in falsum, quod est malum. Quilibet enim uult esse beatus, et ideo id quisque quam maxime appetit, in  quo se sperat fore beatum. Sed quia summum bonum, uel beatitudo, nonnisi in solo Deo consistit; quisquis aliquid infra Deum positum pro summo bono appetit, errat.

Huius autem erroris causa hec est: Deus condidit hominem iustum et beatum, sine omni indigentia, in bonorum omnium sufficientia  , et dedit liberam uoluntatem, iustitie et beatitudinis, ut uoluntate iustitie, corpori subdito imperaret; uoluntate beatitudinis, Deo obediret. Habuit ergo iustitiam, ad honorem Dei; beatitudinem, ad commodum  suum. Et si seruata iustitia Deum honorasset, ad summam angelorum beatitudinem peruenisset. Sed quia iustitiam deseruit, beatitudinem amisit. Sed uoluntatem beatitudinis retinuit. Quia ergo feruet desiderio commodorum; sed commoda rationalis nature competentia, que perdidit, habere non ualet, ad falsa et brutorum commoda et bestiales appetitus se conuertit. Et quia iumentis insipientibus similis factus est  : ideo per concupiscentiam ut bestia coit; cum dolore parit; lacte infantes, ut bestia catulos, nutrit; et sola commoda corporis appetit.

DISC. Cur bestie pro his non damnantur?

MAG. Appetitus in brutis animalibus non sunt peccatum; sed sunt naturales, in hominibus uero  irrationales: cetera namque animantia feruntur necessitate; homo regitur libertate. Unde scribitur: Qui hoc fecerit, quod homo facere non debet, tollatur de hominibus.

DISC. Quid est, quod quidam immenso conatu nituntur, ut bene uiuant; et nichil proficiunt? aut post magnum profectum a proposito decidunt? Nonne aliqua occulta uis eos retrahit, ne ceptum opus implere possint?

MAG. Nulla eos necessitas retrahit; sed sola uoluntas eos auertit, dum magis uolunt quod suggerit eis tentatio, quam quod persuadet ratio.

Quidam etiam de arbitrio magis quam de gratia presumunt; et cuncta suis meritis ascribunt:  ideo eos gratia deserente, iuste laborem suum perdunt.

DISC. Cur Deus facit hominis arbitrium ita mutabile?

MAG. Ob magnum eius proficuum: quod enim potest conuerti ad malum, potest iterato conuerti ad bonum. Si homo semel lapsus non esset mutabilis, nunquam esset ad bonum conuertibilis.

DISC. Quare non fecit eum Deus, ut in bono esset immutabilis?

MAG. Tunc esset Deo equalis; hoc enim solius Dei est.

DISC. Si quisque operatur libero arbitrio, quomodo operatur Deus omnia in omnibus?

MAG. Uniuersa que fiunt bona, siue in celo, siue  in terra, seu in omni creatura, Deus solus bonus, per electos uel angelos uel homines operatur, cooperantibus eis per liberum arbitrium consentiendo.

Operatur Deus per electos, ut per apostolos gentes conuertit; ipse interius inspirando et incrementum dando: cooperantur ipsi per exterius ministerium, plantando et rigando.

Si quid autem electi, contrarii egerunt, ut in  Uria Dauid , Deus hoc iuste fieri permittit, quod tamen ipse in laudem sui conuertit, dum post lapsum exstiterunt humiliores, et sibi grates referunt uberiores; quibus etiam ipsa peccata cooperantur in bonum  . Ergo omnia ex ipso et per ipsum .

Per reprobos quoque Deus operatur, dum iudicium suum per eos exercet, sicut per Chaldeos Hierusalem destruxit . Ecce unum et idem opus Deus et Chaldei, diuerso modo operati sunt; et tamen hic inde laudatur, et illi damnantur. Et quod ipse per iustitiam, hoc ipsi per seuitiam egerunt.

Similiter per Iudam Deus Filium suum tradidit , et mundum a morte redemit. En  Deus et Iudas, unum opus diuersa mente operati sunt. Sed dum totus orbis inde Deum ueneratur, Iudam uero detestatur; quia quod Deus ob humani generis amicitiam, hoc Iudas egit per auaritiam. Audenter dico, quia Deus etiam per diabolum operatur, quod de iustitia, per eum in reprobis exerceri decernitur. Sed quod Deus per iustissimam equitatem, hoc agit diabolus per nequissimam crudelitatem. Qui tamen non plus potest seuire in eos, quam permittitur. Unde Deus laudabiliter magnificatur; ille uero pro eodem damnabiliter reprobatur.

Quecunque autem a reprobis per liberum arbitrium contra instituta committuntur, a Deo quidem  fieri sinuntur, et in laudem eius uertuntur, dum iuste ab eo penis subiguntur. Igitur Deus omnia operatur, aut fauendo aut sinendo.

Et quia ex ipso, ut in lib. Sap. legitur: A Deo bona et mala  , omnia sunt bona, et nichil est malum, nisi quod amarum est his, qui aliquid asperi patiuntur, id malum appellatur. Et ideo omnia ad laudem et gloriam Dei, qui miseretur cui uult  , gratiam largiendo; et indurat quem uult, in malitia relinquendo.

DISC. Nunquam hec audita sunt in mundo?

MAG. Imo, quotidie in Scripturis audiuntur  ; sed a desidiosis et negligentibus non attenduntur: et ideo non intelliguntur. Cum uero in disputatione a doctis hec audierint, quasi a somno excitati stupescunt.  uera esse dubitant, quia nusquam esse scripta putant. A studiosis autem leguntur, audiuntur, attenduntur, discutiuntur et intelliguntur, et in memoriam reducuntur.

Sponsus namque Christus abiens, sponse Ecclesie claues scientie reliquit, quibus quotidie pulsantibus filiis, secreta Dei per intellectum reserans, aperit. A canibus autem, et a porcis, margaritas, ne coinquinentur, claudit.

 DISC. Cuncta que proponis, tam ualidis testimoniis probando per illationem concludis, ut plus ceco probetur errare, qui hec presumpserit pertinaciter impugnare.

Sed, queso, edisseras: Utrum prospera et aduersa per liberum arbitrium eueniant.

MAG. Imo per gratiam et iustitiam Dei. Gratia quidem Dei, prospera ministrat; iustitia autem, aduersa dispensat. Sed iusti per prospera ad perennia bona prouocantur: iniusti autem per prospera, ut diues ille  , remunerantur. Aduersa autem ob tres causas electos tangunt. Primo, ut quidam a peccatis per aduersa corrigantur, ut Dauid; secundo, ut quidam tentati magis coronentur, ut Iob; tertio, ut quidam a delectatione peccati retrahantur,  ut Paulus.

Reprobos uero ob duas causas feriunt. Primo, ut electi per eorum plagas corrigantur, ut in exitio Core legitur; secundo, ut ipsi a malitia, ne tantum quantum uolunt, noceant, reprimantur, ut de Antiocho et Herode scribitur.

DISC. Parietem fodisti, et ecce apparet ostium.

Cum Scriptura dicat, quod Pharao a Deo sit induratus  ; imo in hoc ipsum, ut annuntiaretur nomen Dei in uniuersa terra per eum sit constitutus: quis non uideat quod, necessitate cogente, populum afflixerit, cum in hoc ipsum constitutus sit, et quasi quodam fato trahente submersus sit?

MAG. Nota tria: Populum afflictum; Pharaonem  affligentem; Deum liberantem.

Deus electos, ut uasa aurea per reprobos, in camino tribulationis, tentando examinat; sed ipsi reprobi non intendunt, quod eorum uexatio istis ad salutem proficiat, quos sola crudelitatis malitia tribulat.

Porro diabolum, qui libere iustitiam deseruit, in iniustitia, ut incudem malleatorum, indurari permisit, eumque fabrum, ad purganda uasa misericordie constituit: qui faber omnes impios sibi instrumenta fecit. ex quibus Pharao unus exstitit; qui dum per liberum arbitrium Deo seruire noluit, Deus, eum indurauit; dum eum a malitia, et duritia non liberauit.

 Et cum populus Dei per afflictionem esset tentandus, et aduersitate probandus: Deus in hoc ipsum, Pharaonem ad tentandum populum constituit, dum ipse se per liberum arbitrium  ad tundenda uasa Dei obtulit; sicque Pharao nescius, iustis, quasi seruus  filiis, seruiuit, dum eos a uasis ire segregans, flagellis erudiuit.

Diabolus et impii malum quidem per se uolunt non autem quantum uolunt, sed quantum permittuntur facere poterunt. Et cum a Deo electis preualere permittuntur, in hoc ipsum constitui dicuntur  .

Nomen autem Dei per Pharaonem omnibus innotuit, dum ipse cum omnibus suis iuste interiit; et Deus ab eo oppressos, ut uasa iam igne examinata in fornace, signis et prodigiis eripuit.

DISC. De Iuda quoque scribitur: Ut Scriptura impleatur, Qui manducat panem meum, leuauit contra me calcaneum suum  . Et iterum: Nemo periit ex his quos dedisti mihi, nisi filius perditionis,  ut Scriptura impleatur  .

Et cum Scripturam, ipso Domino teste, impleri necesse sit, quis nisi per omnia cecus non uideat quod Iudas quadam ui necessitatis impulsus, Dominum prodiderit; maxime cum Dominus uenerat pati, et necesse fuerit eum per aliquem tradi?

MAG. Dominus quantum ad ipsum, non necessitate, sed liberrima uoluntate pati uoluit, quia natura diuina impassibilis fuit: et hoc nobis fieri ualde necessarium fuit; quos necessitas mortis ad interitum impulit.

Iudam nulla necessitas, sed malitiosa uoluntas instigauit ad proditionem; dum Dominum cum Iudeis odisse, quam cum apostolis diligere maluit.

Similiter Iudei nulla necessitate compulsi, sed  pessima uoluntate impulsi eum occiderunt; dum eum gratis odio habuerunt, quem signis et uirtutibus constare doluerunt.

Sed quia Spiritus sanctus, cui omnia futura sunt presentia, qui talia eos uelle facturos presciuit; ita per prophetas in Scripturis predixit, sicut postmodum totum contigit  : tamen illa Scriptura nullam necessitatem uolendi uel faciendi eis intulit. Sicut ego, si bellum prescirem, et illud futurum predicerem, uerba mea non facerent bellum necessarium.

DISC. Quid igitur quis hinc colligat, nisi necessarium fuisse, Christum a Iudeis crucifigi, qui uenerat ab eis occidi, quod utique non fecisset, si facere  non debuisset?

MAG. Et credis tu solos Iudeos Christum occidisse? omnes iniqui ab initio usque in finem mundi, consenserunt in necem Christi  : quot enim iustitiam et ueritatem odio habent, hi iustos propter iustitiam et ueritatem, qui est, persequuntur,  et omnes mortis Domini rei inueniuntur. uellent quippe, si possent, iustos omnes delere, quo securi possent sua desideria absque contradictione explere. Ergo si illi non fecissent, similes illorum perfecissent.

DISC. Introductus per te interius, multa preclara considero; sed multa sigillata me non posse cernere doleo. Unde rogo ut, tradita tibi claue scientie, hec clausa mihi aperias, et ista, inuoluta euoluens, me inspicere facias.

MAG. Tam diligenter pulsanti, Dominus per me prospera respondens, arcana secretorum tibi aperiet.

DISC. Quidnam cause esse dicimus, quod Deus permittit eos diu errare, quos predestinauit, perenniter  secum regnare?

MAG. Per hoc longanimitati patientie sue prerogat, quod etiam diutius in errorem, ut Paulum, tolerat : quod uero eos repente ad penitentiam, ut idem Paulum et Mariam reuocat ; diuitias misericordie sue insinuat. Pro his in mundum uenit; pro his et mortem subiit.

Et quamuis pro peccatoribus mortuus sit, Anne et Caiphe, Herodi et Pilato, mors eius non profuit, sed multum obfuit; non idcirco solum quod in morte Domini conspirauerant, sed ideo, quia bonum gratis odio habuerant , et penitere neglexerant.

Ceterum electi quamplures, in nece Christi,  quamuis ignoranter, consenserant, pro quibus ipse et in cruce orauit, dicens: Pater, ignosce illis, quia nesciunt quid faciunt  ; et sanguinem post credendo biberunt, quem prius seuiendo fuderunt.

DISC. Cum malefacta hominum Deo nichil noceant, et eorum bene gesta nichil conferant: cur eos post mortem segregat, et non omnes pariter et equaliter in unum locat?

MAG. Rationi iustitie repugnat, ut iusti cum iniustis, et econtra, locum obtineant, . . . . . . . et multipliciter uariando totam picturam distinguit.

Ideo, sicut pictor opus suum coloribus uariat, sic Deus regnum suum discretis ordinibus egregie clarificat. Quis enim esset decor picture, si laquear totum cooperiret uno colore? nec pictura etiam  posset dici. Nunc diuersos colores diuersis locis pingit: et sic opus suum uisui delectabile reddit. Sic insignitor lapidum uarias gemmas diuersis locis imprimit, et sic opus suum pretiosius efficit.

DISC. Ad quid ultimum iudicium restat?

MAG. Iustitie ratio exigit, ut iudicium fiat; ut qui nunc se hypocrisi occultant, iniqui appareant; et qui nunc publice in flagitiis gloriantur, dignis tunc suppliciis iuste subdantur; et qui leges contemnunt, iustitiam despiciunt, pauperes et iustos opprimunt, et per potentiam securi sunt, de rapinis florent, de damno aliorum gaudent, iustis insultant,  uerba Dei calcant, pro talibus et his similibus laudantur, per terrorem ab hominibus honorantur: hi, inquam, tunc a iustis hic oppressis, et gaudio sequestrentur, et iniustis in supplicio consocientur. Iusti autem qui nunc iniuste oppressi sunt, releuentur; et qui bene uiuentes egerunt, remunerentur; et qui propter iustitiam in opprobrio erant, honorentur.

DISC. Nunc, cur in paradiso positus sit homo, cum ibi permansurus non esset, edicito.

MAG. Protoplastus ad beatitudinem creatus, in paradiso, id est, in loco uoluptatis, locatus erat: sed, quia preceptum Domini seruare noluit, ideo contemptor iuste exsilium subiit; qui si nichil de paradisi deliciis gustasset, sed acceptum mandatum  uiolasset, nunquam forsitan penitentiam egisset, et sic semper exsul foret. Postquam uero expertam paradisi dulcedinem, sed cito amissam, ad memoriam reuocauit, graui se penitentia multauit. Ideo rediit, et ideo reditum meruit. De cuius mox utero, quasi de quodam castello, geminus exercitus, electorum scilicet et reproborum, prodiit; et acta hac re, certamen implacabili discordia iniit.

In hac itaque pugna magna in utrumque certatur, et uictores quidem laureati triumphantes astra petunt: uicti autem confusi, ad ima barathri descendunt.

Sta etiam hic, et considera utrorumque instantiam.


 De ciuibus Ierusalem humilibus.

Aliquis per uiam humilitatis, ab infantia incedit, et usque ad senilem etatem, semper in melius proficit. Omnes homines superiores sibi putat; se uero inferiorem omnibus estimat. Omnium actus laudat; suos reprobat.


De ciue Ierusalem casto.

Alius castitatis semitam arripit, magna custodia sensus suos munit, et tamen omnes alios sanctos computat, et se uelut immundum iudicat.


De patiente.

Alius patientie callem calcat, uniuersa dura et aspera pro Christo patienter tolerat, alios mansuetos reputat, seipsum immilem cogitat.


 De abstinente.

Alius per abstinentie iter graditur; magna castigatione carnis maceratur: et tamen alios in abstinentia districtiores honorando estimat se ut uoracem damnat.


De caritatem habente.

Alius per latitudinem caritatis incedens, non solum amicos in Deo, sed etiam inimicos propter Deum diligit; contumelia accepta non solum poscenti ueniam, iniuriam laxat, sed etiam ipse reconciliari festinat.

Hec et talia sunt ciuium Ierusalem itinera,  quibus ab exsilio properant ad eterna tabernacula.


De ciuibus Babylonie et de reprobis.

uerte te ad ciues Babylonie, et uide quales sint, per quas tendunt, platee.


De luxurioso.

Aliquis a primeua etate a luxuria inchoat; et in hac insatiabiliter usque ad decrepitum perdurat, nunquam quid iam fecerit, sed quid adhuc facere possit, pertractat.


De guloso.

Alius uoracitati et ebrietati a pueritia se subiicit, et usque ad ultimam senectutem his insistit.


De rapacibus et crudelibus.

Alius toto nisu rapere festinat; alius furtis inuigilat;  alius crudelitate pascitur; alius lucris non satiatur. Hic inuidia tabescit; hic uero immunditia sordescit. Hic superbia erectus, cunctos despicit; hic odio plenus, cunctos mendaciis, et detractionibus afficit. Tales et tales sunt platee reproborum, quibus irreuocabiliter festinant ad profunda inferorum.


De diuerso modo pugnandi ciuium Hierusalem, contra ciues Babylonie, et econtra.

Aspice nunc etiam acies diuerso modo ad pugnam instructas.

Reprobi iustorum uerba et opera abominantur, et consortia eorum detestantur, et refugiunt omne eorum consilium. Sepe eos callide circumueniunt; sepius bona eorum fraudulenter aut etiam uiolenter  diripiunt; sepissime eos uerberibus, uel etiam cruciatibus affligunt, aut in membrorum truncatione, uel uariis suppliciis interimunt.

Econtra iusti reproborum mores, ut graue pondus, sufferunt; de miserabili illorum conuersatione gemunt; contagia eorum, quantum possunt, deuitant; citius ab illorum contubernio liberari optant; pro eorum salute Deo supplicant; necessaria que possunt, eis subministrant.


De bona concordia ciuium Ierusalem, et mala concordia ciuium Babylonie.

Adhuc aliud considera.

Electi omnes in bono concordant, et bonum quod non preualent facere, in aliis amant.

 Reprobi uero, in malo omnes concordes sunt; in bono semper discordes existunt, et si alicui illorum ab aliquo iustorum, forte increpationis uel admonitionis offertur uerbum, omnes resistunt; omnes pariter contradicunt; ipsi etiam qui non faciunt, quia bona que facere nolunt, in aliis odio habent, moleste ferunt. Ideo eum omnes, etiam quem non nouerunt, dignum odio dicunt, mendaciis detrahunt, iniuriis lacessunt.

Contemplare diligenter, et uidebis in isto toto certamine, semper Cain paratum in acie contra Abel stare; et Ismel armatum aduersus Isaac; Esau pugnare contra Iacob; Saul resistere Dauid; Iudam in Dominum, et Simonem Magum irruere in Petrum.

 uide etiam in hoc agone: qualiter sepe reprobi cum electis currere proponunt, et aliquando diu currunt, et in itinere fatigati, deficiunt, et turpiter ut canes ad uomitum redeunt .


De ciuibus Babylonie in particulari, et primo de his qui sunt principes et iudices super alios.

ueni huc ad supercilium montis, unde cuncta edificia conspicere possis damnate ciuitatis,

Intuere principes et iudices. Ecce posita est in eis bestie sedes. Omni tempore sunt ad malum intenti, semper in negotiis iniquitatis inexplebiliter occupati flagitia non solum faciunt, sed et alios facere instruunt, sancta uendunt, scelera emunt, totis uiribus laborant, ne soli ad tartara ueniant.


 De clericis et sacerdotibus Babylonie.

uerte te ad clerum, et uidebis in eis bestie tentorium. Dei seruitium negligunt; terrenis lucris inseruiunt; sacerdotium per immunditiam polluunt; populum per simulationem seducunt; Deum per mala opera abnegant; omnes Scripturas ad salutem pertinentes abdicant; omnibus modis se laqueum et ruinam populo offerunt; quem cecum ipsi ceci ad interitum preeunt.


De monachis Babylonie.

Contemplare etiam monachorum conciliabuta, et uidebis in eis bestie tabernacula.

Per fictam professionem Deum irridentes iram eius prouocant; normam eius regularem moribus et uita calcant; per habitum seculum fallunt.  multos ipsi decepti decipiunt; secularibus negotiis implicati sunt, id est in seruitio Dei desides existunt; plerique illorum gule et illecebris dediti sunt; quidam immunditie sordibus computrescunt.


De monialibus Babylonie.

Prospice etiam habitacula monialium, et cernes in eis bestie preparatum thalamum. He a tenera etate impudicitiam discunt; complices sibi quamplurimas ad cumulum sue damnationis asciscunt; uelo se operire festinant, quo magis frena luxurie laxare queant omnibus fornicariis; stercore immunditie implentur; he mentes iuuenum illaqueant et gaudent, si plures decipiant; et hec  uult habere palmam uictorie, que aliis preualet inscelere.


De communi plebe ciuitatis Babylonie.

uerte te ad reliquam plebem, et inuenies bestie effigiem.

Sacerdotes despiciunt; de Deo quidquam audire contemnunt; totum tempus uite in uanitate et iactantia ducunt, et ad omne opus suum reprobi sunt. uulgus quoque indoctum bestie habet idolum; Deum uerum non noscunt; Deo uentri tota intentione deseruiunt; per uaria carnis desideria diffluunt, et per omnia uitam bestialem ducunt.


De mulieribus Babylonie.

ueni huc ad huius uallis procliuia, et uidebis  monstruosa mulieris conuenticula. In his bestia omnes suas pompas et monstra posuit; et has sua arma ferre constituit. uides qualiter iuuenes per luxuriam illaqueantur. Illa multos ueneno enecat; hec uiri uitam pro auro perdit; hec partus suos occidit; hec lites prouocat; altera bella instigat. Ista maleficiis mentes hominum alienat; hanc uero nullus pecunia aut luxuria satiat; uidendo multos decipit, illa flendo plerosque seducit: hec sunt huius ciuitatis propugnacula; et hec sunt bestie iacula.

DISC. O Deus, quanta prodigiosa conspicio.

MAG. Menia ciuitatis Babylonie uidisti, destructionem quoque eiuslibet intueri. Nunc ciues Babylonii, cum sint plures numero, ciuibus Hierusalem  semper inferunt bellum, qui apud eos in exsilio positi sunt. Postmodum uero, rex celestis Hierusalem Deus, cum exercitu angelorum ueniens, hanc perditam ciuitatem funditus subuertet, et electos suos inde liberans, in celeste palatium secum adducet, quibus tale nunc spectaculum prebet. Hanc quam uides Babyloniam, id est, huius mundi gloriam, cum suo principe diabolo, et omnibus huius ciuitatis ciuibus, scilicet huius mundi amatoribus, repente in stagno ignis et sulphuris merget; et tunc omnia in meliorem statum permutabit.

DISC. Magnum spectaculum prebuisti omnibus hec legentibus; ideo illi spectaculo te interesse concedat Deus. Et qua de causa erunt iusti in gloria?

 MAG. Quia si sine fine uiuerent, semper iusti esse uellent. Iustitia igitur exigit ut semper beati sint, qui semper iustitiam amplexati sunt.

DISC. Que autem est causa, quod iniusti semper erunt in pena?

MAG. Quia sine fine uellent uiuere, ut sine fine male facere possent. Igitur iustitia poscit, ut nunquam supplicio careant, qui nunquam iustitiam uolebant.

DISC. Cur non possunt iusti post resurrectionem peccare.

MAG. Quia sic liberum arbitrium eorum confirmatum est, quod nichil mali uolant; cum equales angelis erunt, et ideo in perpetuum beati erunt.

 DISC. Cur iniusti ad bonum conuerti non poterunt?

MAG. Quia bonum semper odio habent et ideo miseri in perpetuum erunt.


 Conclusio siue recapitulatio huius libri.

Ut igitur nostre disputationis sententiam breui epilogo concludam.

Propositum Dei est: Numerum electorum ex angelis et hominibus perfici.

Predestinatio: Iustos in beatitudine semper gloriari, iniustos semper in miseria cruciari.

Prescientia uel prouidentia: Futurarum rerum semper presens Dei inspectio.

Necessitas: Hominem post peccata mori.

Iustitia: Rectum uelle.

Arbitrium: Recte iustitie uolendi iudicium.

Libertas: Seruandi iustitiam potestas, uel arbitrium nolendi uolendi iudicium.

Gratia: Boni inspiratio uel mali liberatio.

 Meritum: Perseuerantia iustitie.

Premium summum: Beatitudo.

Supplicium: eterna miseria.

Et quia quosdam infantes utpote baptizatos, sola sua iustitia non damnari est ineuitabile; et quosdam prouecte etatis, iustitie Dei per liberum arbitrium spretores iustitia dictante, debitam penam euadere, est ineuitabile, propter hoc, nomen huic libello imponitur.


Ineuitabile.

Hec de predestinatione, prescientia et libero arbitrio offero filiis Ecclesie, quia ea despicient filii Babylonie. Sed quicunque hoc contempserit uel  impugnauerit, se de numero predestinatorum non esse demonstrabit. Qui uero questionem post hec de libero arbitrio mouerit, cecus clara die in mortem offendit.

DISC. Benedictus Deus qui hoc inspirauit fratribus ut uellent me ad te dirigere; quatenus hec mira mererer a tuo mellifluo ore percipere. Et reuera noueris, quod greges reproborum pro hoc uenerando opere, magno te odio abominabuntur; et maxime ob hoc quod eosdem per liberum arbitrium, filios uitiorum, imo demonum probaueris, detestabuntur. Magnas autem grates tibi persoluet gloriosus cetus ad uitam predestinatorum, quod tam mirabile opus prompsisti in laudem ipsorum. Et, sicut te audiui dicere, hoc quod est a Deo predestinatum, ut quidquid  electi iuste petierint, eis tribuatur; magnis precibus Dei clementiam exorant ut te ultima dies in consortio illorum inueniat. Amen.





APPROBATIO.


Hic Dialogus olim de predestinatione et libero arbitrio per R. D. Honorium Augustodunensem, et nunc in confusionem Georgii Cassandri, per R. Patrem priorem monasterii S. Marie de Tongerlo S. T. L. erutus, et lectus a pluribus, inuentus est sincerus et liber ab omni errore; ut tuto eum pius lector legere possit, neglecte et uulcano commisso, quem Georgius Cassander impie sub nomine huius Honorii Augustodunensis imprimi curauit. Quod censeo.

Decembris, anno 1620.

Egbertus SPITHOLDIUS S. T. L. canon. et pleb. Antuerpiensis librorum censor.





DE LIBERO ARBITRIO LIBELLUS.




PROLOGUS.


Godeschalco, fide et opere sudanti in sancto proposito, uerbo et exemplo gregi Christi preposito, Honorius, cum apparuerit princeps pastorum, uidere in Sion Deum deorum. Questionem nuper inter nos ortam de libero arbitrio, optimum duxi rudibus enodare styli officio: quam estimans fratribus non esse ingratam, uestro iudicio misi examinandam.



CAP. I. Occasio huius opusculi fuit uetus error eorum, qui omnia homini necessitate quadam euenire asseruerunt.

Qui aliquam questionem soluere laborat, inprimis oportet ut radicem, unde surgit agnoscat, quo facilius implicitum quasi de frondose arboris ramis expediat. Radix ergo huius questionis est error  talis. Fuerunt olim homines quidam uaniloqui, totius ueri ignari, qui mala sua auctori totius bonitatis imputantes, se uero excusantes, dixerunt: quidquid in mundo contingeret uel quis quid faceret, aliter fieri non posset, quia ita a Deo dispositum esset: uidelicet imitantes Adam, qui increpatus a Deo, cur uetitum comedisset, culpam suam retorsit in Deum dicens. Mulier, quam dedisti mihi, dedit mihi, et comedi ; quasi diceret: Non ego peccaui, sed tu, qui hanc mihi sociam dedisti, cuius instinctu interdictum uitare non potui. Quem errorem quidam decepti homines magis scriptis roborantes constellationes introduxerunt, asserentes, omnia immutabili fato et ineuitabili necessitate subiacere, sub bona stella natos, bonos necessario futuros,  uerbi gratia: Si quis sub stella Martis nasceretur, homicida esset futurus: et si quis sub stella ueneris, adulter esset futurus; et si quis sub stella Iouis, hic blandus, et bonus ex necessitate esset futurus; et in hunc modum omnia facta sua fato, et omnia hominum merita necessitati adscribentes: auctorem Deum blasphemabant.



CAP. II. Confutatur relatus error, probaturque, rationalem creaturam naturaliter liberum arbitrium habere.

Hoc errore usquequaque per genus humanum ramos suos expandente, quidam uiri sagacis ingenii, et ob amorem sapientie philosophi dicti, naturas rerum diligentius perscrutantes deprehenderunt,  per hunc errorem incassum preces fundi, nullum locum iustitie iudicibus relinqui, premia iustis pro benefactis tolli, supplicia iniustis pro malefactis iniuste impingi. Et reuera summa esset iniustitia iustos  remunerari, iniustos puniri: cum hoc ex necessitate facerent, fato dictante, quod nullo modo deuitare possent; et inaniter quisque oraret, cum nil se orando, fato obstante, obtinere speraret. Hoc philosophi considerantes ualidis argumentis probauerunt rationalem creaturam naturaliter habere liberum arbitrium, id est uolendi nolendique animi iudicium. Arbiter namque dicitur iudex, et inde arbitrium dicitur iudicium; cum quis iudicat in animo quid sibi sit faciendum, quidue deuitandum. Et hoc arbitrium est liberum, id est non necessarium, uel coactiuum: quia unusquisque neque stella, neque fato coactus, sed propria, et libera uoluntate facit, quod uult. Hoc recepto deliramenta mathematicorum erunt irrita, scripta philosophorum rata,  scilicet Deum precibus placari, bonis premia iuste donari, malis supplicia iuste irrogari.



CAP. III. Exponitur, in quo libertas arbitrii consistat?

Porro ecclesiastici uiri, Spiritu illustrati, libertatem et potestatem arbitrii genus esse perpendentes, et in uarias species diuidentes, inuenerunt aliam potestatem ambulandi uel standi, aliam comedendi uel bibendi, et in hunc modum alias, quarum nulla ad salutem anime pertinet: intellexeruntque libertatem arbitrii in sola anime salute consistere, quam etiam sic definierunt: Libertas arbitrii est potestas seruandi iustitiam propter ipsam iustitiam. Augustino namque definiente, hic non est liber, qui uel  timore supplicii malum deuitat, uel spe premii bonum facit. Seruit enim timore coactus uel spe illectus: et cum timor et spes ei dominentur, non liber esse iure conuincitur. Hic solummodo liber iudicatur qui sola delectatione iustitie bonum operatur, Ad iustitiam ergo seruandam tantum datum comprobatur liberum arbitrium et ideo soli iusti sunt liberi, et hi nominantur filii, et his promittitur hereditas Domini. Iniusti autem dicuntur serui, quia omnis qui facit peccatum, seruus est peccati , et hi sunt filii ire et perditionis. Habent quippe et ipsi liberum arbitrium, sed libertate abutuntur ad seruitutem: sicut quis gladio, quo se defendat, abutitur ad sui perniciem.



CAP. Iu. Quenam sit in Deo, angelis, hominibus iustis, impiis, demonibusue libertas arbitrii?


Quia uero Deus et angeli non possunt facere peccatum, sunt quidam qui putant, eos non habere liberum  arbitrium: quod si non habent, liberi non sunt. Si autem liberi non sunt, ergo bestiis similes sunt; quod de Deo uel angelis dici absurdissimum est. Porro Deus solus per se est, summe liber, habens per se liberrimum ad omne quod uult, faciendi arbitrium: Quia omnia quecunque uoluit, fecit ; et quod noluit, non fecit. Ipse namque est summa libertas, cui subest posse omne quod uoluerit: a quo habet libertatem omne, quod ratione et intellectu uiget. Angeli quoque liberrimum habent arbitrium, per quod malum nolunt, et iustitiam solam uolunt: pro qua sola seruanda liberum arbitrium acceperunt. Homines etiam iusti liberum arbitrium habent, sed absque gratia infirmum: ueluti si fortis uir diu egrotans diceretur quidem habere  fortitudinem, sed ualde debilem; quia non possit ea uti, nisi baculo sustentatus. Post preuaricationem namque primi hominis sic fragilitate humane conditionis debilitatum est in homine liberum arbitrium, ut sine adiutrice gratia inefficax sit ad omne bonum. Gratia enim eum preuenit, ut bonum uelit: subsequitur eum, ut bonum possit. Ipse autem homo per liberum arbitrium oblatam gratiam uolendo recipit et hac se, ut baculo, sustentando bonum peragit. Suum ergo meritum est gratie baculum recipere, et acceptum non reiicere. Mali quoque homines, et demones liberum arbitrium habent, quod aut accipere oblatum nolunt, aut acceptum reiiciunt: et ideo sicut infirmus sine baculo suo, uel sicut habens uisum in tenebrosa. domo positus  sine lumine.



CAP. u. Quomodo liberum arbitrium a bono ad malum deficiat, uel quomodo libertas seruitus fiat.

Quomodo autem liberum arbitrium a bono ad malum deficiat, uel quomodo libertas seruitus fiat, breuiter est dicendum. Deus condidit hominem ad beatitudinem, et dedit ei uoluntatem, ut uellet esse beatus: dedit quoque ei iustitiam, qua seruata semper esset beatus; dedit ei etiam uoluntatem, ut uellet esse iustus, quo merito semper esset beatus. Ad seruandam autem uoluntatem iustitie dedit ei liberum arbitrium, quo non coacte, sed libere eam seruaret, et in remuneratione nunquam beatitudinem amitteret. Est autem iustitia summum bonum,  id est Deum diligere, et ei obediendo adherere: iniustitia autem est infimum bonum, id est hunc mundum diligere, et transitoriis concupiscendo inherere: et hoc est peccare, et hoc est a libertate deficere.



CAP. uI. Quid sit uoluntas beatitudinis, quid uoluntas iustitie, quarum hanc homo peccando amisit, illam retinuit.

Homo itaque habet duas uoluntates, unam beatitudinis, alteram iustitie: uoluntas beatitudinis dicitur natura, et uoluntas iustitie dicitur gratia. Illa datum, ista dicitur donum; homini quippe datur esse: donatur uero bene esse. Ex his duabus uoluntatibus procedunt omnia hominum merita. Per uoluntatem enim nature libidines et concupiscentias  carnis sequimur: per uoluntatem gratie uigilias, ieiunia et alia iustitie opera perficimus.

Sed homo per libertatem arbitrii uoluntatem iustitie deseruit, moxque beatitudinem amisit: sed uoluntatem beatitudinis retinuit. Nam omnis homo naturaliter uult beatus esse, sicut naturaliter uult uiuere. Nemo autem uult esse iustus nisi gratia Dei preuentus; nec potest esse iustus, nisi gratia Dei adiutus. Et quia sine iustitia uult esse beatus, et nemo nisi per iustitiam potest ueram beatitudinem obtinere, falsam beatitudinem in caducis et transitoriis semper anxius querit? et nusquam inueniens nunquam requiescit. Qui autem amissam iustitiam, per gratuitam gratiam, redditam libera uoluntate usque in finem seruabunt, hi in uera beatitudine  sine fine requiescunt.

Aliud opusculum ab hoc diuersum edidit Honorius de libero arbitrio, quod Ineuitabile, inscripsit: quod quia in Bibliotheca ueterum Patrum tomo Xu, Colon. edit. reperitur typo excusum, nunc ab eius descriptione abstineo. Sententias autem Patrum de libero arbitrio et gratia  uidetur ipse Honorius pro elucidatione sui opusculi collegisse.
Leopold WIDEM.

ISIDORUS.---Arbitrium est uoluntas libere potestatis, que per se sponte uel bona uel mala appetere potest. Gratia autem diuine misericordie gratuitum est donum, per quam et bone uoluntatis initium et operis promeremur effectum: Diuina quippe gratia preuenitur, homo, ut bonus sit. Nec humanum arbitrium Dei gratiam antecedit, sed ipsa  gratia Dei nolentem hominem preuenit, ut etiam bene uelit. Nam pondere homo sic agitur, ut sit ad peccandum facilis, ad penitendum tardus. Habet de se ut corruat, et non habet, unde surgat; nisi gratia conditoris, ut erigatur, manum iacenti extendat. Denique homini per Dei gratiam liberum restauratur arbitrium, quod primus homo perdiderat. Nam ille habuit inchoandi bonum liberum arbitrium, quod tamen Dei adiutorio perficeretur. Nos uero et inchoationem liberi arbitrii et perfectionem de Dei gratia sumimus: quia incipere et perficere bonum de ipso habemus, a quo et gratie donum datum, et liberum arbitrium in nobis est restauratum. Dei est ergo bonum, quod agimus, propter gratiam preuenientem  et subsequentem: nostrum uero est propter obsequentem liberi arbitrii uoluntatem. Nam si Dei non est cur illi gratias agimus? et si nostrum non est, cur retributionem bonorum operum exspectamus? proinde ergo in eo, quod gratia preuenimur, Dei est: in eo uero quod ad bene operandum preuenientem gratiam sequamur, nostrum est. Nemo autem Domini gratiam meritis antecedit, ut tenere cum quasi debitorem possit; sed miro modo equus omnibus conditor alios predestinando elegit, alios uero in suis prauis moribus iusto iudicio derelinquit. Unde uerissimum est, gratie munus non ex humana uirtute uel ex merito arbitrii consequi, sed solius diuine pietatis bonitate largiri. Quidam enim gratuite misericordie eius preueniente  dono saluantur effecti uasa misericordie: quidam uero reprobati ad penam predestinati damnantur effecti uasa ire. Quod exemplo de Esau et de Iacob necdum natis intelligitur: qui dum essent una conceptione uel partu geniti, pariterque nexu peccati originalis astricti, alterum tamen eorum ad se misericordie diuine bonitas preueniens gratuita gratia traxit; alterum quadam seueritate iustitie odio habitum, in massa perditionis relictum damnauit: sicut per prophetam idem Dominus loquitur dicens: Iacob dilexi, Esau autem odio habui . Unde consequens est nullis preuenientibus meritis conferri gratiam, sed sola uocatione diuina, neque quemquam saluari siue damnari, eligi uel reprobari, nisi ex proposito predestinantis Dei:  qui iustus est in reprobatis, misericors in electis, sicut per Psalmistam dicitur: Uniuerse uie Domini, misericordie ueritas . Omne autem donum gratie non omnibus ad integrum datur, sed singulis dona singula diuiduntur; scilicet ut quasi corporis membra singula officia habeant, et alter alterius indigeat: non quod habet alter, uel inde omnium fiant communia, dum fuerint sibimet membra necessaria.

IDEM.---Sciant liberi arbitrii defensores, nichil posse in bonum sua preualere uirtute, nisi diuine gratie sustentetur iuuamine. Unde et per prophetam Dominus dicit: Perditio tua ex te, Isrel; tantum in me auxilium tuum ; quasi diceret: Ut pereas, tuo merito? ut salueris, meo auxilio. Quid  enim ex se ille latro meruit, qui de faucibus inferni crucem ascendit, de cruce paradisum adiit? Reus quidem ille ex fraterno sanguine uenit cruentus, sed diuina gratia mutatus.

Liberum arbitrium est anime rationalis uoluntas sine prohibitione cuiusquam mota ad quodcunque uoluerit, siue ad bonum siue ad malum, sic ab auctore concessum. Rursus: Liberum arbitrium est intellectualis anime motus sui iuris; preelectio uero est consultum desiderium eorum, que in nobis sunt, aut consilium desiderabile: quod enim preiudicatum est, ex consilio tenemus eligentes. Consilium uero est intentio perquirens de his, que nobis sunt facienda cum cautela.

ISIDORUS.---Gemina est predestinatio siue electorum  ad requiem, siue reproborum ad mortem: utraque diuino agitur iudicio, ut semper electos superna, et interiora sequi faciat; semperque reprobos, ut infima et exteriora sectentur, deserendo permittat. Quamuis iustorum conuersatio in hac uita probabilis sit, incertum tamen hominibus esse ad quem sunt finem predestinati, sed omnia reseruari futuro examini, mira dispositio est superne distributionis, per quam hic iustus amplius iustificatur, impius amplius sordidatur: malus aliquando ad bonum conuertitur, bonus aliquando ab illo reflectitur. uult quis esse bonus, et non ualet; uult alter esse malus, et non permittitur interire; datur ei, qui uult esse bonus, alius nec uult, nec ei datur,  ut sit bonus. Iste nascitur in errore, et moritur; ille in bono, quo cepit, usque in finem perdurat. Tandiu iste stat, quousque cadat; ille diu male uiuendo in fine saluatur despectusque conuertitur. uult prodesse in bono iustus, nec preualet; uult nocere malus, et non ualet. Iste uult Deo uacare, et seculo impeditur; ille negotiis implicari cupit, nec proficit, dominatur malus homo, bonus damnatur pro impio, impius honoratur pro iusto. Et in hac tanta obscuritate non ualet homo perscrutari dispositionem Dei et occultum predestinationis perpendere ordinem.

PETRUS.---Liberi arbitrii potestas est sensus anime habens uirtutem, qua possit, ad quos uelit actus inclinari.

 FULGENTIUS.---Predestinatio Dei non est alia, nisi futurorum operum eius eterna preparatio. Sicut enim prescientia neminem compellit ad peccatum  ita quoque et predestinatio eius neminem compellit ad penam: licet et antequam nascatur aliquis, predestinatus sit permansurus in iustitia ad coronam, uel in iniquitate ad penam.

AMBROSIUS.---Nullus ideo ad penam uadit, quia hoc in predestinatione Dei ante fuerit. Ex eo autem quod prescitus est in peccatis permansurus, etiam ex eo deputatus est ad penam.

ISIDORUS.---Deus predestinauit quosdam ad gloriam; quosdam ad penam; sed quos predestinauit ad gloriam, predestinauit ad iustitiam: quos autem  predestinauit ad penam, non predestinauit ad culpam. In sanctis ergo coronat Deus iustitiam, quam eis gratis ipse tribuit, gratis seruauit, et gratis perfecit: iniquos autem condemnabit pro iniquitate uel iniustitia, quam ipse non fecit. In illis enim opera sua glorificat, in istis autem opera eorum condemnat.

AUGUSTINUS.---Predestinationis nomine non aliqua uoluntatis humane coactiua necessitas exprimitur, sed misericors et iusta diuini operis sempiterna dispositio predicatur. Dei namque predestinatione aut peccatorum preparata est pia remissio, aut peccatorum iusta punitio. Deus predestinauit bonos ad regnum, malos autem ad ignem eternum.  Bonis etenim dicturus est: uenite, benedicti , etc., etc. Malis autem dicturus est: Ite maledicti 



PROLOGUS.


Frequenti meditationum animo reuoluo quam plurimos summo conamine ad ardua nitentes, sed quasi quadam repulsa a cepto cursu deficientes. Causam diligentius perscrutatus latitantem, nil quidem inuestigare potui quam inscitiam, caligine mentem eorum obscurantem. Quam pestifere uerecundie latebras queritantem fortius stringens ad lucem produxi, ac spiculis rationum prefossam ad nichilum deduxi. Sunt namque plures qui ad spiritualia scandere nituntur, sed ordinem graduum ignorantes, per abrupta se precipitant; et dum non gradatim scandendo, sed per preceps inconsulte ruendo, nec huius nec illius retinaculum rectitudinis, quo gressum firment, inueniunt, pondere penduli, uisu pressi cassum iter linquunt;  atque in profunde fabule opiniones et tenebras ignorantie errabundi resiliunt. Quorum animi inopia pie permotus, nauem eis de exsilio ad patriam opimis opibus instruxi, et scalam congruis gradibus ordinabiliter disparatam de ceno ad celum erexi: quam si rite scandere contendunt, regem glorie in decore suo  uidebunt. Unde si uidetur, libellus Scala celi uocetur.



CAPUT PRIMUM.

DISCIPULUS. Quid inter sedule disputationis documenta te crebro nauem uite uel Scalam celi introducere audio quid sibi illa uocabula uelint, edicito. MAGISTER. A patria paradisi quasi in colliminio cuiusdam maris separamur, et in hoc mundo quasi in quadam insula peregrinamur. Mare est hoc seculum multis amaritudinibus turbidum; nauis est Christiana religio, uelum fides, arbor crux, funes opera, gubernaculum discretio, uentus Spiritus sanctus, portus eterna requies; huiuscemodi naue pelagus seculi huius transitur; et ad patriam eterne uite reditur.



CAPUT II.


DISC. Et quid Scala celi? MAG. In ualle lacrymarum, imo in lacu miserie sumus constituti; de qua ad altum superne patrie montem per quamdam scalam sumus ascensuri. Hec scala est caritas, quam copulat sanctarum Scripturarum auctoritas:  huius gradus sunt scientia et sapientia. Scientia, que nos presentis uite instruit actionem; sapientia, que docet eterne uite contemplationem. Scientia, que nos Scripturis instruit mysterium Christi humanitatis; sapientia, que docet maiestatem eius diuinitatis. Hec scala per geminam dilectionem Dei et proximi hinc inde erigitur, ad quas series totius Scripture, ueteris et Noui Testamenti, refertur; que per Sapientiam scribitur per scientiam exponitur. Et quia hec scala usque ad tertium celum pertinet, ad quod rite scandentes perducet, tribus ordinibus graduum, corporalium, spiritualium, intellectualium, connexa surgit.



CAPUT III.

DISC. Quid tertium celum dixeris, ignoro. MAG.  Tres uisiones sunt, corporalis, spiritualis, intellectualis. Corporalis est, qua celum hoc et terra, et omnia corporalia per corpus uidentur: et hec primum celum uocatur. Spiritualis est, qua similitudo corporalium in Spiritu nostro formatur: et hec secundum celum nominatur. Intellectualis est, qua nec corporalia nec similitudo corporalium, sed ipsa essentia diuine ueritatis, uel angelorum uel animarum natura, sicuti est, contemplatur, et hec tertium celum appellatur.



CAPUT Iu.

DISC. Ordinem graduum magnopere dignoscere desidero, quis est ordo corporalis uisionis? MAG. Imprimis elementa, scilicet terram, aquam, erem,  ignem, ex quibus omnia constant, ad laudem Dei cernimus: quibus totidem subiicimus, dum ea, que tantum sunt, ut lapides; et ea, que quodam modo uiuunt ut herbe et arbores; et ea que uiuunt et sentiunt ut animantia; et ea que uiuunt, sentiunt et intelligunt ut homines, ad laudem Conditoris uidemus. His uero totidem subnectimus, dum quatuor genera in mundo uiuentium, gradientium, serpentium, reptantium, uolantium, natantium ad laudem Dei conspicimus. Quibus totidem supponimus, dum cuncta pulchra a deformibus uisu, cuncta sonantia a dissonis auditu, cuncta olentia a putentibus odoratu, cuncta dulcia ab amaris gustu, cuncta lenia ab asperis tactu discernimus. Deinde multiplices gradus inteximus, dum in terra diuersa genera  lapidum, marmorum, gemmarum; diuersa genera arborum, foliorum, pomorum; diuersa genera herbarum, foliorum, olerum; diuersa genera radicum, fructuum, seminum, diuersa genera bestiarum, reptilium, serpentium; multigenas facies et ritus hominum, multimodos colores et cultus uestium; alta menia urbium, edificia domorum, picturas, sculpturas, uarias texturas; diuersa artificia, ludorum uel artium exercitia; ordines ministrantium, dignitates dominantium mirando distinguimus, Deinde gradus ex aqua ordinamus, dum genera uaria uolucrum, uaria piscium, glaciem et uarias tempestates, et quasdam aquas dulces, quasdam amaras laudando Deum consideramus. Post hoc erem scandentes, Stupentes, gradus imprimimus,  dum nubes, uentos, fulgura, tonitrua, pluuias, niues, grandines, pruinas, rores mirando conspicimus. Hinc per gradus etherei ignis nitimur, dum nunc crescentis, nunc decrescentis lune globum, luciferi comas, solis flammas, aliarum errantium stellarum iubar ad laudem Conditoris intuemur. Postremo per gradus huius corporei celi leuamur, dum firmamentum in medio aquarum locatum, et sidera in eo clare fulgentia, uenerantes Deum, contemplamur. Hi sunt gradus pulchre ascensionis dispositi de ordine corporalis uisionis. Hac uisione uniuersa pene animantia nobiscum fruuntur et quedam, ut ibices et aquile, plus nobis potiuntur.



CAPUT u.

 DISC. Quis est ordo spiritualis uisionis? MAG. Animam plures uires habere non ignoras: ex quibus ea, que corpus uiuificat, et per corpus corporalia sentit, proprie anima cognominatur, ea uero, in qua imagines corporalium formantur, Spiritus appellatur; ea autem que interna et externa intelligit, mens uocatur. Spiritualis ergo uisio est, cum non corporalia, sed corporalibus similia in Spiritu uidentur, que duodecim gradibus huic scale innectitur. Primus gradus est, cum alicuius corporis similitudo per corporis sensus percepta, in Spiritu nostro formatur, ac in memoria reconditur, ut puellarum. Secundus, cum absentia corpora iam nota, cogitamus, et eorum imagines in Spiritu nostro formamus, ut urbium. Tertius, cum eorum  corporum, que non nouimus, sed esse non dubitamus, similitudines, non ita ut sunt, Spiritu intuemur, ut unicornium uel griphium. Quartus, cum ea, que non sunt, uel esse nesciuntur, pro arbitrio imaginamur ut chimeram bestiam. Quintus, cum nolentibus nobis uaria forma rerum uersatur in animo, ut in oratione, pugnantium uel edificantium. Sextus, cum aliqua facturi disponimus, cuncta prius in Spiritu cogitando formamus, ut fabricam domus. Septimus, cum loquimur, uel aliquid facimus, eadem similibus motibus intus in Spiritu preuenimus, Octauus, cum a dormientibus somnia in Spiritu formantur, tamen nichil uel aliquid significantia; ut Pharaoni septem spice septem annos  presignantes. Nonus, cum inualitudine corporali perturbatis sensibus uarie phantasie imaginantur, ut phreneticis fieri [solet. Decimus, cum ingrauescente dolore corporis Spiritus absentatur, et imagines rerum corporalium demiratur, gaudia uel supplicia pre se ferentes, ut non ex toto defunctis plerumque contingit. Undecimus, cum alicuius Spiritus a sano corpore ad uidendas similitudines corporalium ab aliquo Spiritu rapitur ut fit in exstasi positis. Duodecimus, cum Spiritus penitus a sensibus corporeis auertitur, et solis similitudinibus corporalium spirituali uisione fruitur, ut in prophetis quondam factum est. Hec uisio spiritualis bonis et reprobis communis est, et secundum celum uocatur; quod doctis per discretionem reseratur, et  indoctis per presumptionem obfirmatur. In hoc celo Moyses similitudinem tabernaculi uidit, quod in eremo fecit: in hoc celo Isaias Dominum super solium excelsum, et seraphim cum sex alis Sanctus, sanctus, sanctus, clamantia conspexit; hoc celum apertum est Ezechieli quando rotam in rota et quatuor animalia oculis plena conspexit; de hoc celo uidit Petrus discum animalibus plenum submitti, et iterum in idem recipi; hoc celum uidit Ioannes apertum, in quo omnia conspexit que in Apocalypsi scripsit.



CAPUT uI.

DISC. Num est aliquid in rebus exstantibus, quale Ioannes, uel alii prophete, uel qualia subtracti quidam a corporibus uiderunt et rursus uiuis redditi se  uidisse retulerunt? MAG. Omnia que formaliter subsistunt, in hoc mundo sunt; nusquam autem legitur, quod usquam terrarum bestia decem cornua habens reperiatur ut in Apocalypsi et in Daniele legitur. Nec alicubi lapis septem oculos habens, ut in Zacaria legitur; nec usquamlibet gentium mulier sole amicta uel draco septem capita habens reperitur. Que si tunc substantialiter fuissent nunc quoque similiter essent; sed cum nusquam neque in celo neque in terra huiuscemodi res sint, liquet quod nec tunc fuerint. Igitur non sunt ex rebus exstantibus; per angelos autem talia in Spiritu hominum formantur, per que futura aliqua prefigurantur: unde et a doctis exponuntur, a quibus etiam intelliguntur



CAPUT uII.


DISC. Cum quis talia uidet, num per oculos corporis, an solo Spiritu ea cernit? MAG. Corporalia per corpus, spiritualia autem extra corpus uideri omnino non possunt. Neque Spiritus sine corpore ad loca corporalia, nec corpus rapi potest ad spiritualia. Omne autem quod corpus non est, et tamen est aliquid, Spiritus est. Ergo non per corpus sed in Spiritu talia uidentur; incorporea enim natura uideri non potest per corpus; corporea autem si sine corpore uideri potest, tunc longe alio et miro modo, quam nunc, uidetur.



CAPUT uIII.

DISC. Utrum uidet hec anima intra se uel extra  se? MAG. Sicut omnia corporalia intra corpus uidentur ita cuncta spiritualia intra Spiritum cernuntur; et sicut hic corporeus mundus celum et terram et uniuersa corporalia intra se continet, ita quoque anima quemdam amplum mundum, celum spirituale, et terram intra se continet; in quibus cuncta spiritualia, corporibus similia uidet; et ideo cum solem, lunam, et sidera celi, urbes, regiones, insulas maris, uel similia cetera his contemplatur, non extra, sed intra se imaginando uagatur. Itaque Ioannes uel alii prophete non extra se, sed cuncta in Spiritu suo per angelos formata, futuras res significantia uiderunt: unde et uidentes dicti sunt; hinc est quod Ioannes dicit: Statim fui in Spiritu ; et alius propheta: uidi in Spiritu . Similiter hi, qui corpore subtracti, et rursus uiuis redditi gaudia et supplicia, claram lucem, et horridas tenebras, uel quelibet alia uiderunt uel audierunt, intra se quasi in quadam regione conspexerunt.



CAPUT IX.

DISC. Pene in Spiritu uise, utrum sint uere pene an false? Similiter gaudia in Spiritu uisa, utrum sint uera gaudia an falsa? MAG. Quidquid illud est, unde anima merore afficitur, uera pena est. Iterum quidquid illud est, unde Spiritus letatur, uerum gaudium est. Sunt autem quidam gradus in penis animarum. Primus est, cum anima contristatur, quia de assuetis locis, corporibus, uel parentibus uel notis hominibus separatur. Secundus,  cum de amissis rebus exterioribus, uel amicis perditis anxiatur. Tertius, cum de corporali dolore torquetur. Quartus, cum uiolentia de corpore pellitur. Quintus, cum quasi in somnis, horridis uisis afficitur. Sextus, cum in exstasim rapta formis molestis affligitur. Septimus, cum corpori subtracta a tetris spiritibus in penalibus locis cruciatur. Octauus, cum corpore penitus mortuo, non corporali, sed spiritali et penali substantia arctatur. Nonus, cum recepto corpore, eterno igni tradita demonibus associatur. Hi penarum gradus, quanto quisque alteri est in ordine superior, tanto est in cruciatu immanior.

Similiter quidam gradus in gaudiis animarum considerantur. Primus, cum anima de societate dilectorum  hominum letatur. Secundus, cum de adeptione cupitarum rerum gratulatur. Tertius, cum de euasione damni alicuius rei uel corporalis doloris gaudet. Quartus, cum superatis aduersariis tripudiat. Quintus, cum periculum mortis euadens exsultat. Sextus, cum in somnis leta uisa eam exhilarant. Septimus, cum in exstasim rapta exsultat. Octauus, cum, corpore subtracta spiritualibus in locis, mirabili luce deliciatur. Nonus, cum, corpore penitus mortuo, non corporali, sed spirituali et ipsa ueritatis letitia iucundatur. Decimus, cum, corpore recepto, angelis adequata de uisione Dei ineffabiliter gloriatur. Hi gradus gaudiorum, quanto quisquis est alteri in ordine altior, tanto est et in  ordine eminentior.



CAPUT X.

DISC. Unde formantur Spiritalia uisa? MAG. Ab animabus, a demonibus, ab angelis. Ab animabus, cum quis in tenebris ea, que per corpus uidit, uel uidere potuit, uigilans imaginatur; aut que corpori acciderunt uel accidere potuerunt, dormiens contemplatur; hec aliquando uera, aliquando sunt falsa. A demonibus, cum Spiritus nequam in uarias formas se transfigurans, anime dormientis, uel uigilantis se ingerit; que phantasie uel illusiones uocantur; aliquando corpus obsidens, anime se commiscens, quedam uera precidit, et alios arreptitios, alios falsos prophetas facit. Ab angelis autem in exstasi rapti uel a corporis sensibus alienati,  quedam mira, et aliquid significantia, conspiciunt; que interdum ipsi angeli eis exponunt, ut Gabriel Danieli et angelus Ioanni, et hec ostensiones uel reuelationes dicuntur.



CAPUT XI.

DISC. Estne peccatum turpia imaginando, cum quis nocturnali illusione polluitur? MAG. Cum quis uigilans turpia imaginando delectatur, ac dormiens per easdem imagines polluitur, hoc ad peccatum ei imputatur: si uero contra uotum suum a demonibus ludificatur et polluitur, in hoc reus non iudicatur. Si autem absque consensu delectationis polluitur, sic caret peccato: sicut uigilantes de concubitu loquentes, eadem cogitamus.



CAPUT XII.

 DISC. uident demones imaginationes in animabus? MAG. Quidem malas uident, bonas non uident. Cogitationes enim hominum malas, per eos nuntiatas, certissimum est  bonas autem si scirent, sanctos non tentarent; a quibus superari nollent.



CAPUT XIII.

DISC. Unde est, quod longe facta annuntiant? MAG. Quia inest eis acrimonia cernendi corporalia: incorporalis enim ipsorum natura nobis prestantior, et longe nobis subtilior est.



CAPUT XIu.

DISC. Unde est, quod aliquando phrenetici futura predicunt, uel etiam aliqui sani, ut Caiphas, qui prophetauit? MAG. Aliquis spiritus commiscet seipsum eorum spiritui, et futura predicit. In huiusmodi  gradus scandit anima in spiritualibus; sed aliquando fallitur, dum aliud pro alio approbat: et id corporale quod est spirituale, uel id spirituale quod est corporale, putat; sicut Petrus discum de spirituali celo submissum, corporalem rem esse putauit; sed hic error false opinionis non obligat animam peccatis.



CAPUT Xu.

DISC. Quis est ordo graduum intellectualis uisionis? MAG. In hec uerba: Diliges proximum tuum sicut teipsum  tria considerantur late [f. latere]: qui corporaliter uidentur, proximus qui absens in spiritu cernitur, dilectio que mente intelligitur. Est ergo intellectualis uisio, cum nec corporalia,  nec corporalibus similia conspiciuntur; sed ipse uere substantie animarum uel angelorum, uel uirtutes, uel ipsa summa ueritas, sicuti est, mente intelligitur. Et hoc tertium celum dicitur in quod tribus gradibus conscendimus. Primo dum in anima uirtutes consideramus, secundo cum angelorum ordines discernimus, tertio cum uniuersa in Deo intelligimus. Porro fidelis anima multiplices ascensiones in corde suo disponit, dum de uirtute in uirtutem it; et ita locum tabernaculi admirabilis, quasi regionem latissimam intellectualium, ingreditur, dum quod ipsa mens uel omnis anime bona affectio, cui contraria sunt uitia, contuetur, ut est castitas, continentia, mansuetudo, fides, bonitas, benignitas, longanimitas, pax, gaudium, caritas.  His et talibus transcensis, ac sanctis coniuncta spiritibus per angelica scandit ministeria nouem gradibus, contemplans in eterna gloria angelos, archangelos, uirtutes, potestates, principatus, dominationes, thronos, cherubim et seraphin. Sic rite scandens peruenit ad domum Dei, et thronum maiestatis, ubi regem glorie in decore suo uidebit; ibi est secura quies, et ineffabilis uisio ueritatis; ibi una et tota uirtus amare, quod uideas, et summa felicitas habere, quod amas; ibi beata uita in fonte suo bibitur, ibi lux uera in lumine uidebitur claritas Dei, non corporali uisione sicut uisa est in monte Sina; nec spirituali uisione sicut uidit eam Isaias uel Ioannes in Apocalypsi; nec per enigmata, ut in hac uita uiderunt eam sancti, sed per speciem  sicuti est facie ad faciem. Propter hunc adipiscendum nunc labores subimus, indigentibus subuenimus: a uoluptatibus continemus, aduersitates substinemus. Ad hunc uidendum corda mundamus, quia beati mundo corde; quoniam ipsi Deum uidebunt. In hoc tertio celo est paradisus paradisorum, in hoc est requies sanctorum, in hoc gloria beatorum. Sed sicut spiritus corpore est prestantior, sed spirituale celum, non loci positione sed neque dignitate huic corporali celo est prestantius: spirituali autem celo intellectuale est eminentius.



CAPUT XuI.

Corporalis autem uisio diuiditur in duo, in inferiorem et superiorem. Inferior est, cum terram, et  que in ea sunt, conspicimus: superior cum celum et celi corpora, scilicet solem, lunam et stellas intendimus. Similiter spiritualis uisio diuiditur in duo, in inferiorem et superiorem. Inferior est quasi terra, cum animo rerum similitudines imaginatur; superior, quasi celum, cum imagines per angelos formate demonstrantur. Nihilo minus intellectualis uisio diuiditur in duo, in inferiorem et superiorem; inferior est quasi quedam terra, dum uirtutes in anima gignuntur; superior, quasi summum celum dum cuncta in Deo intelliguntur.



CAPUT XuII.

DISC. Cum anima de corpore exierit, utrum fertur ad aliqua loca corporalia, an ad incorporalia,  corporalibus similia, an ad aliud quid excellentius? MAG. Ad corporalia loca non fertur nisi cum aliquo corpore, nec localiter potest ferri nisi corporaliter; anima autem corpore exuta nullum habet corpus, ergo non fertur ad loca corporalia. Ad spiritualia uero loca corporalibus similia, pro meritis fertur, habitura, uel gaudia uel supplicia. Sicut enim cum corpori subtrahitur, imaginem sui corporis habere cognoscitur; sic postquam corpore exuta fuerit similitudinem sui corporis habere poterit, in qua uel tristitia afficiatur uel letitia fruatur.



CAPUT XuIII.

DISC. Si anima ad loca non fertur, tunc sequitur, quod infernus non sit corporeus, et quid de hac re  sentiendum sit, dubito. MAG. Si infernus est locus tormentorum, in quo anima uel cum corpore uel sine corpore cruciatur, tunc septem speciales inferni reperiuntur. Primus infernus est corpus corruptibile, quod animam aggrauat, et cum multis doloribus cruciat; patitur namque in eo famem, sitim, laborem fatigationem, morbos, dolores, uarias infirmitates; ex eius inhabitatione, ira, inuidia, odio, tristitia afficitur, auaritia, concupiscentia carnali, uana gloria uexatur. In hoc inferno ingemiscit se fidelis anima cruciari, et de hoc flebili prece postulat deliberari, dicens: Educ de carcere animam meam ad confitendum nomini tuo, Domine . Secundus infernus est hic mundus, in quo cum corpore anima cruciatur, dum se a patria paradisi  exsulare lamentatur; paritur autem in eo frigus, estum, tempestates, pestilentias, bella, predas, incendia, damna et uaria incommoda. In animo autem affligitur de amissione natorum, uel parentum, uel amicorum uel rerum; de contumeliis, de iniuriis, de maledictis, de uariis aduersitatibus. De hoc inferno anima liberata cantat gratulando: Eduxit me de lacu miserie et de luto fecis . Tertius infernus est cohabitatio inuicem se odientium; dum uel iusti de cohabitatione malorum, sicut Lot in Sodomis, cruciantur; uel mali de conuersatione bonorum torquentur, cum a perditis moribus prohibentur. In hoc inferno uerbera, uincula, ieiunia, uigilias, carceres, bestias,  ignes, uarias passiones ab inuicem patiuntur: in animo, imore, merore, anxietate, pusillanimitate, angustia, tristitia consumuntur; huius inferni penis affici dolet qui testando clamat: Dolores inferni circumdederunt me, preoccupauerunt me laquei mortis . Quartus infernus est locus in medio terre positus, igne et sulphure plenus; hic usitato nomine dicitur infernus uel stagnum ignis et sulphuris; ad hunc pertinent omnia loca uel in terra uel super terram ardentia. Quintus infernus, cum anima corpori subtracta ad loca spiritualia et penalia, corporibus similia ducitur crucianda. Sextus infernus est, cum anima, corpore penitus mortuo, non corporalia, sed spiritualia corporalibus similia patitur, sed et dolore, merore ac tristitia  afficitur. Hic quia corporali est inferior et depressior, infernus inferior uocatur; de hoc scribitur: Eruisti animam meam ex inferno inferiori . Septimus infernus est ignis eternus, in quem anima cum recepto corpore truditur in die iudicii cum demonibus semper crucianda. Utrum autem hic infernus in hoc mundo, an extra mundum futurus sit, ignoratur.



CAPUT XIX.

DISC. Si inferni corporalia loca non sint, unde sub terris esse dicuntur; uel unde inferni appellantur, si sub terris non sint? MAG. Ideo sub terris inferni esse dicuntur uel creduntur, quia congruenter in spiritu illarum rerum similitudines sic demonstrantur; ut, quemadmodum caro mortua sub  terra reconditur, sic peccans anima a carne soluta sub terris in inferos mergi uideatur. Ideo autem inferi dicuntur, quia sicut omnia corporea, si ponderis sui ordinem teneant, inferiora sunt omnia grauiora, ita spiritualia omnia inferiora sunt tristiora. Hinc est quod quidam tanta tristitia afficiantur, quod fragile corpus eam capere non possit; unde uitam suspendio uel precipitio uel aliqua ui extorquent. Postquam anima a corpore excutitur, non in aliquo loco retruditur, sed in immensum tristitie et doloris barathrum immergitur. Omnis enim locus longitudinem, latitudinem, altitudinem habet, sed anima dum his omnibus caret, in nullo loco includi ualet.



CAPUT XX.

 DISC. Nonne diues ille fuit in loco tormentorum, et de eo scribitur, quia crucior in hac flamma? MAG. Ego puto diuitem illum in sexto, quem dixi, inferno fuisse: Dominum autem de quarto, id est de corporali pena dixisse; sed quia id quod in re erat, capere non poterant, quasi de corporali tormento illis narrabat. uerumtamen quomodo intelligenda sit illa flamma inferni, ille sinus Abrahe, illa lingua diuitis, ille digitus pauperis, illa sitis tormenti, illa stilla refrigerii, uix fortasse a mansuete querentibus, nunquam autem inuenietur a contentiose scrutantibus.



CAPUT XXI.

DISC. Quid de inferis sentiendum sit, Deo per te  nos illuminante, iam uideo; quid uero de regno celorum credendum sit, omnino ambigo. MAG. Regnum celorum non est locus corporalis sed spiritualis, corporali similis; in quo est pax et gaudium et ineffabilis letitia in omnimoda gloria; in quo substantia Dei, uerbum quoque Deus, per quod facta sunt omnia, in caritate Spiritus sancti sicuti est, uidetur, et beate fruendo sine fine habetur. Hoc est tertium celum, in quo est paradisus, in quem raptus est Apostolus: hoc est celum in quod assumptus est Christus; in hoc celo sunt agmina angelorum, et anime beatorum, non locali positione disiuncte, sed misericordia disponentis pro meritis in gloria distincte. Et hic sunt multe mansiones in una domo Patris, in quibus disponuntur iusti a  iustitia pro iustitie meritis. Hic est spei nostre exspectatio, hic laboris retributio.



CAPUT XXII.

DISC. Et quid opus est corpus ab animabus recipi, quibus sine corpore potest ipsa summa beatitudo preberi? MAG. Quidam naturalis appetitus inest animabus administrandi corpus, quo appetitu retardantur quodammodo ne tota intentione in id summum celum pergant; quandiu non subest corpus, cuius administratione appetitus ille conquiescat: ideo necesse est, ut corpora sua recipiant, que speciali gloria promerita angelis iam adequentur, et in summi celi uisione, ueritatis liberrima intuitione semper iucundentur.



CAPUT XXIII.


Tunc quoque tres uisiones non deerunt; quia celum nouum, et terram nouam, et omnia que in eis sunt, noua perspicue per corpus uidebunt, cum sicut sol fulgebunt. Eadem spiritualiter imaginantur;  intellectualia in natura integra et beatitudine perfecta, ut uere sunt, contemplantur. Qui ergo hanc scalam ordinatim per gradus suos scandere potuerit, in tertium celum, quo raptus est Apostolus, peruenire se gaudebit. Amen.





SCALA CeLI MINOR SEU DE GRADIBUS CHARITATIS OPUSCULUM.




CAP. I. Scala celi caritas est, cuius gradus diuerse uirtutes.


Ad eternam gloriam perueniendi scala nobis hodie erigitur, per quam a fidelibus celi culmen attingitur. Hec enim scala est caritas, per quam ad celi fastigia tendit. Ecclesie humilitas. Huius uero scale latera, sunt gemine dilectionis scilicet Dei et proximi precepta; sed gradus, qui his lateribus inseruntur, sunt diuerse uirtutes, per quas caritatis precepta complebuntur; per quos qui rite scanderit, faciem Domini, qui est caritas, in iubilo uidebit. Quindecim gradus texuntur, quia per quindecim ramos caritatis celestia petuntur: unde et in templo Domini ad sanctuarium quindecim gradibus ascendebatur, quia scandens in hac scala ad celestis  templi sanctuarium, Christum scilicet, subleuatur. Primo quoque quindecim gradus inscribuntur, quam he uirtutes instruuntur, per quas ethera a beatis scanduntur. Quindecim autem sunt ter quinque; nam per fidem sancte Trinitatis debemus quinque sensibus nostris, caritatis opera adimplere.



CAP. II. Primi tres huius scale gradus, patientia, benignitas et pietas.

Primus itaque gradus huius scale est patientia; in qua animas possideri docet eterna Dei sapientia. In hunc gradum scandentes gressum firmamus: Si iniurias et contumelias patienter pro Christi amore toleramus; qui opprobria et contumelias, flagella et ipsam mortem pro nobis patienter sustinuit,  se imitantibus premia permanentis glorie restituit.

Secundus gradus intexitur benignitas, per quam angelice societatis acquiritur dignitas; huic gradui gressum imprimimus. Si pro malis non mala sed bona retribuimus: et proximis nostris necessaria pro nostro posse benigne impendimus; quia et Christus crucifixoribus suis pro malo bonum, scilicet  eternam uitam per suam passionem reddidit: quam etiam suis imitatoribus tribuit.

Tertius gradus inseritur pietas, per quam supernorum ciuium adipiscitur dulcis societas. In hunc gradum pia mens scandens exaltatur, sed aliorum felicitate non emulatur. Inuidia enim diaboli intrauit mors in orbem terrarum, imitantur autem eum qui sunt ex parte eius, etc.



CAP. III. Alii gradu simplicitas, humilitas, contemptus mundi, et uoluntaria paupertas.

Quartus gradus innectitur simplicitas, per quam celestis gaudii subitur multiplicitas. In hunc gradum pedem ponimus, si perperam aut fraudulenter uel peruerse non agimus; ut si Dei seruitio nichil subtrahimus, et bona opera non fauore populi, sed  sola causa Dei facimus.

Quintus gradus inditur humilitas, per quam attingitur angelica sublimitas. In hunc gradum scandens mens solidatur, si de accepta scientia non inflatur: dum Deum superbis resistere, humilibus autem dare gratiam recordatur.

Sextus gradus mundi est contemptus per quam superni regni acquiritur concentus. In hoc anima exsultat gloriosa, si non est ambitiosa, sed potenter sustinet tormenta, nam si uelit Dominum dicentem audire, amice ascende superius leue onus Domini non renuat subire, et prosit uerbo et exemplo fratribus.

Septimus gradus est uoluntaria paupertas, per quam glorie et diuitiarum in domo Domini accipitur  libertas. In hunc gradum figit hic uestigia, qui non querit que  solummodo sunt, sed que omnibus sunt utilia, et ad laudem Christi pertinentia: et talis scandit letius, quia pauit in dulcedine pauperem Deus.



CAP. Iu. Alti gradus pax, bonitas, gaudium spirituale, sufferentia.

Octauus gradus est pax, que est eterne lucis  fax; in hoc gradu mens roboratur, si nec uerbo nec facto ab aliquo ledatur, et si corpus anime in Dei seruitio subiugatur, et anima spiritui concordans Domino Deo iugiter famulatur. In hoc gradu positi beati dicuntur, quoniam filii Dei uocabuntur .

Nonus gradus scribitur bonitas, per quam introitur celestis uite iucunditas. In hunc gradum scandit homo, si non solum non facit, sed cogitat nec malum.

Decimus gradus est spiritale gaudium, per quod pertingitur ad sanctorum contubernium. In hunc gradum letetur homo se conscendisse, si non gaudet super iniquitate nec super ruina inimici, nec de malis que eueniunt alii: congaudet autem ueritati,  et omnibus gestis ad honorem Christi, qui est ueritas et uite premium, et plenum omnium gaudium.

Undecimus gradus locatur sufferentia, per quam superne glorie adipiscitur eminentia. Hunc gradum scandens animus arripiet, si omnia mundi aduersa pro Christo sufferet. In hoc gradu constituti beati scribuntur, si persecutionem pro iustitia patiuntur .



CAP. u. Postremi gradus huius scale fides, spes, longanimitas, et perseuerantia.

Duodecimus gradus dicitur esse fides, que homines efficit angelis conciues. Hunc gradum homo gressu premit, si cuncta de Deo et eterna uita pie  dicta uel scripta fideliter c edit: absque fide etenim est impossibile Deo placere.

Tredecimus gradus est spes, que non confundit prestolantes spiritales res. In hunc gradum pedes mens sancta leuat, si omnia bona, de futura uita sperat.

Quartus decimus gradus sequitur longanimitas, per quam impetratur angelorum equalitas. Hunc  gradum quilibet scandens apprehendet, si omnes promissiones Dei equanimiter sustinet. Si onus Dei tandiu baiulat, quousque ueniens ipse, de eius collo iugum excutiat, et eum a labore cessare, et in requie recumbere faciat.

Quintus decimus gradus et ultimus ponitur pro perseuerantia, per quam paradisiace amenitatis capiuntur prata uernantia. In hunc gradum mens petens se peruenisse gaudeat, si de Dei misericordia nunquam desperando excidat: Qui usque in finem perseuerauerit, hic saluus erit .



CAP. uI. Hec scala per timorem erigitur, quo ad summum perducta caritas ipsa in hereditatem Domini introducitur.

Et qui per hos omnes gradus rite scandet, hunc  Deus ipsa caritas in cellaria eterne dulcedinis introducet. Hec scala Domini per timorem erigitur, per quem ad summum perducta caritas ipsa, ut filius, in hereditatem Domini introducitur: timor uero, ut seruus foras eiicitur. Sed duplex distinguitur, quidam dicitur seruilis, alius filialis. Seruus quippe timet dominum, ne, si peccaret, eum damnaret; filius patrem timet, ne eum exheredet; timet adultera maritum ne ueniat, sed uxor casta, ne discedat. Per seruilem timorem peccata declinamus, ne horrendi supplicii penam incidamus: per filialem transacta defleamus, ne gratia patris nostri et eternis gaudiis careamus. Modo cum caritas mentem possedit, seruilem timorem foras mittit: timor autem Domini sanctus, scilicet filialis, permanet in  secula sempiterna. Iam enim gehennam ut seruus peccati non timebit; quia nullum peccatum committere querit; sed Deo ut filius per dilectionem in uirtutibus adherebit. Per hos igitur timores Deum et uitam eternam diligamus, et per caritatem omnia bona perficiamus, ut hereditate Dei sanctuarium possideamus: que omnia in nobis perficiat, qui semper regnat. Amen.





DE ANIMAE EXSILIO ET PATRIA, ALIAS, DE ARTIBUS.




PROLOGUS.


Thome gratiam apostolici nominis sortito, multis donis Sophie insignito Honorius illum in gloria Patris cernere, quem Thomas dubitans meruit in terris tangere. Quia uigilanti oculo plerosque conspicis patriam magnopere desiderare, sed, utpote uie ignaros per deuia properare; hortaris me, optime uirorum, quasi peritum locorum his uiam demonstrare, ac uiciniora loca stylo designare: ne forte longius a uia  aberrantes regia, in deuio retardentur, et magis a patria elongentur; ut quondam de Aegypto egressi, ad patriam tendentes non modo corpore, sed corde, longo tempore in eremo errauerunt, et minime ad optabilem patriam peruenerunt. Ego autem cum inuidia tabescente iter non habebo, pie iniuncta impigre exsequi tentabo, quosque studiosos per ignota loca ad notam patriam deducam, inuidos, liuidos, corde tabidos, patria immeritos in tenebris erroris derelinquam. Tu  quoque, studio florens, ignauos precede, et negligentes moue, nolentes coge: uolentes sed non ualentes per delectabile iter ad iucundam patriam trahe: filios imo seruos inuidie, etiam sequi certantes repelle, et sanctum canibus, gemmas porcis tolle.



CAP. I. Exsilium hominis ignorantia; patria est sapientia, ad quam per artes liberales, ueluti per totidem ciuitates peruenitur.

Sicut populo Dei exsilium erat in Babylonia, Ierusalem uero patria, sic interioris hominis exsilium est ignorantia, patria autem sapientia. In ignorantia quippe positi quasi in tenebrosa regione commorantur, unde et filii tenebrarum  cognominantur. In sapientia autem locati quasi in lucida regione conuersantur, ideo et filii lucis  appellantur.  De hoc exsilio ad patriam uia est scientia, scientia enim in rebus physicis: sapientia uero consideratur in diuinis. Per hanc uiam gradiendum est non passibus corporis, sed affectibus cordis. Hec quippe uia ducit ad patriam tendentes per decem artes, et libros sibi adherentes, et quasi per totidem ciuitates et uillas sibi seruientes. Qui numerus multis sacramentis est inuolutus. Nam et diuina lex decem preceptis comprehenditur: et secularis sapientia decem categoriis includitur. Sed et tota Ecclesia decem uirginibus comparatur; quia hic numerus limes omnium multiplicium numerorum ponitur: unde et in uinea laborantibus denarius repromittitur.



CAP. II. De prima ciuitate, grammatica.

 Prima itaque ciuitas est grammatica, per quam petenda est patria: huius porta est uox quadrifida, per quam iter est littera tripartita: que uocalibus, semi uocalibus, mutis, ducit ad sententiarum habitacula. Porro syllabe producte uel correpte dictionum, sunt quasi quedam ostia domorum: hec urbs in octo partes quasi in totidem regiones distribuitur, qui numerus et humanam locutionem et animarum beatitudines complectitur. In hac nomen et uerbum quasi duo consules imperant, pronomen locum proconsulis, aduerbium locum prefecti sibi uendicant: alie partes aliis dignitatibus coaptantur, quibus genera et casus, tempora et alie species quasi plebes subiecte famulantur. In hac urbe Donatus  et Priscianus docent nouam linguam uiantes, et certis regulis deducunt per uiam ad patriam ambulantes. uille, huic subdite, sunt libri petarum, qui in quatuor species diuiduntur, scilicet in tragedias, in comedias, in satyrica, in lyrica. Tragedie sunt que bella tractant, ut Lucanus. Comedie sunt, que nuptialia cantant, ut Terentius. Satyre, que reprehensiua scribunt, ut Persius. Lyrica, que odas, id est laudes deorum uel regum hymnilega uoce resonant, ut Horatius.



CAP. III. De rhetorica, altera ciuitate.

Secunda ciuitas est rhetorica, per quam adeunda est patria: huius porta est ciuilis cura, iter uero tripartitum genus curarum, uidelicet demonstratiuum, deliberatiuum, iudiciale. In una parte huius  ciuitatis presules Ecclesie Decreta componunt, in altera reges et iudices edicta proponunt. Hinc synodalia promulgantur, inde forensia iura tractantur. In hac urbe Tullius itinerantes ornate loqui instruit, quatuor uirtutibus scilicet prudentia, fortitudine, iustitia, temperantia mores componit. Huic urbi subiacent historie, fabule, libri oratorie et ethico conscripti, per quos gressus mentis ad patriam sunt dirigendi.



CAP. Iu. Dialectica, tertia ciuitas.

Tertia ciuitas est dialectica, multis questionum propugnaculis munita, per quam iter est ad patrie atria. Hec per quinque portas aduentantes recipit, scilicet per genus, per species, per differens, per proprium, per accidens; unde et isagoge introductiones  dicuntur, quia per has repatriantes introducuntur. Arx huius urbis est substantia; turres circumstantes nouem sunt accidentia. In hac duo pugiles sunt et litigantes certa ratione dirimunt: cathegorico et hypothetico syllogismo quasi preclaris armis uiantes muniunt. Quos Aristoteles in topica recipit, argumentis instruit, in perihermeniis ad latum campum syllogismorum educit. In hac urbe docentur itinerantes hereticis, et aliis hostibus armis rationis resistere, qui eis, ut olim Amalec populo Dei, in hac uia moliuntur obsistere.



CAP. u. Quarta ciuitas arithmetica.

Quarta ciuitas est arithmetica, per quam querenda est patria. In hac, Betio docente, par et impar numerus multipliciter se complicant. Cribrum  simplices numeros per multiplices numeros reciprocat; Habacus per digitos, et articulos eundo multiplicat, redeundo diuidit, minutiis monadem in mille particulas redigit. In hac rhythmimachia pares et impares numeros in pugnam prouocat, alea Scachos certo numero in certamen ordinat, tabula iactis tesseris senaria sorte congregat. In huius urbis schola uiator discit, quod Deus omnia in mensura et numero et pondere disposuit.



CAP. uI. Quinta ciuitas pergentium ad sapientiam musica.

Quinta ciuitas est musica, per quam transitus est ad patrie cantica. In hac urbe per Betii doctrinam hinc chorus uiris grauibus, inde puerilis acutis  uocibus Deo iubilat: organa fistulis, cithare fidibus concrepant, cymbala pulsu tinniunt; septem dissone uoces consonam harmonie efficiunt. Triplex modulatio, que fit flatu, tactu, pulsu, septem consonantiis senarii dignitatem, uniuersitatem continentem, concinit: dum interuallis et proportionibus tonorum dulce melos reddit. In hac urbe docentur uiantes per modulamen morum transire ad concentum celorum.



CAP. uII. Ciuitas sexta geometria.

Sexta ciuitas est geometria, per quam inquiritur patria. In hac Aratus mappam mundi expandit, in qua Asiam, Africam, Europam ostendit; montes, urbes, flumina totius orbis enumerat, per que itinerantes transire commemorat.



CAP. uIII. De astronomia, ciuitate septima.


Septima ciuitas astronomia, que deducit ad patrie habitacula. In hac Hyginus per astrolabium incrementa ac decrementa lune, anfractus, solis planetarum cursus ac recursus ostendit, spheram euoluit: in qua signa zodiaci ac cetera monstra celi per distantes stellas depingit. In hac Iulius computum explicat, per quem annos seculi per seriem regum enumerat. In hac orbes celestes collisione sua dulciter persultant, atque uiantes ad laudem Conditoris incitant.



CAP. IX. Physica, ciuitas octaua.

Octaua ciuitas est physica per quam petitur patria. In hac docet Hippocrates uiatores uires et naturas herbarum, arborum, lapidum, animalium; et  per medelam corporum deducit ad medelam animarum.



CAP. X. De mechanica, ciuitate nona.

Nona ciuitas est mechanica, per quam subeunda est patria, hec doces uiantes omne opus metallorum, lignorum, marmorum, insuper picturas, sculpturas, et omnes artes, que manibus fiunt. Hec turrim Nemrod erexit, hec templum Salomonis construxit. Hec arcam Ne et omnia menia totius orbis instituit, et uarias texturas uestium docuit.



CAP. XI. Oeconomica, ciuitas decima.

Decima ciuitas est economica, per quam peruenitur ad patrie atria. Hec disponit regna et dignitates,  hec distinguit officia et ordines. Hec docet ad patriam properantes iuxta ordinem meritorum homines coniungi ordinibus angelorum.



CAP. XII. Decursis artibus liberalibus peruenitur ad patriam, seu ueram sapientiam, in diuinis Scripturis relucentem, et in uisione Dei perfectam.

His artibus quasi ciuitatibus pertransitis peruenitur ad sacram Scripturam quasi ad ueram patriam, in qua multiplex sapientia regnat. Que Scriptura sibi domum edificat, quam septem donis Spiritus sancti ut septem columnis roborat : quadripartito intellectu in quatuor parietibus copulat, scilicet historico, allegorico, tropologico, anagogico. Historia quippe est res gesta, ut: Hierusalem fuit ciuitas Iudeorum, in qua fuit templum Domini.  Allegoria est cum, aliud dicitur, aliud intelligitur, ut: Hierusalem est Ecclesia, nosipsi templum Domini . Tropologia est moralitas ut: Hierusalem est anima queque fidelis, in qua templum est cor mundum, habitator Spiritus sanctus. Anagoge uero est superior sensus ducens ad Deum, et ad futurum seculum, ut: Hierusalem est superna ciuitas, in qua sancti angelis coniuncti Deum habebunt presentem . In hac domo sapientia ad se uenientibus conuiuium preparat, quos uariis ac deliciosis ferculis satiat. Demum in celestem Hierusalem introducet, in qua rex glorie in decore suo uidebitur, cuius pulchritudinem sol et luna mirantur. In hac nouem ordinem angelorum  non cessant Regem regum laudare, in quem insatiabiliter desiderant prospicere. In hac patria Christum patriarche figuris presignant, prophete scriptis prenuntiant, apostoli signis et uirtutibus mundo predicant, martyres ei sanguinem suum immolant, uirgines castitatem offerentes adorant. In hac patria quoque studiosi in montem contemplationis ascendunt, in quo Christum inter Moysen et Eliam in niuea ueste, ut sol, radiantem conspiciunt: quia eum iudicem uiuorum et mortuorum, Patri cequalem per sacram Scripturam, et uisibilem creaturam, que sunt uestes eius, intelligunt.



CAP. XIII. Deus a sanctis secundum singulorum uirtutes uidebitur.

 Talia nunc meditari est celestia contemplari: carne uero exuta hec facie ad faciem uidere, est in celesti regno gaudere. In quo sunt multe mansiones, hoc est, multiplices diuine apparationes: in quibus sancti Deum deorum in Sion, id est in diuina speculatione uidebunt, quando de uirtute in uirtutem ibunt, uerbi gratia: boni Deum, secundum hoc quod bonitas dicitur, uidebunt; iusti, secundum hoc quod iustitia; sapientes, secundum hoc quod sapientia; pacifici, secundum hoc quod pax , et alii aliis uirtutibus in infinitum uisuri sunt.



CAP. XIu. Deus a nemine comprehendi nisi a seipso potest. Beatos Dei uisio recreabit eternum; impios patratorum scelerum recordatio sine fine torquebit.


Secundum hoc autem, quod exsuperat omnem intellectum, Deum nemo uidit unquam, nec unquam uidebit: Quia nemo nouit Patrem nisi Filius, nec Filium quis nouit nisi solus Pater . Quidquid enim patribus de Deo ostensum est, Deus dicitur; sicut de Iacob: uidi Dominum facie ad faciem . Et iterum de Moyse: Loquebatur Moyses cum Domino facie ad faciem, quasi amicus amico . Et item propheta: uidi Dominum sedentem super solium excelsum, etc. . Mundicordes autem in futuro Deum in Sion, id est in diuina speculatione uidebunt, secundum quod unicuique  apparebit, quando suis dilectoribus seipsum manifestabit; quia unusquisque in seipso et in omni creatura Deum pro modulo suo uidebit, quando Deus in omnibus omnia erit. Qui ad hanc patriam perueniunt, hoc modo Regem glorie in decore suo uidebunt, qui erit gaudium eorum, ut lux oculorum. Qui autem transitoriis oblectati in exsilio permanserint, exteriores tenebras subibunt, et ut saucii oculi eternum lumen in eternum refugiunt. Sed eis uarie et multiplices uitiorum phantasie, ut truces bestie, occurrunt, quas semper uolunt effugere, sed non ualent euadere; quia alie pre aliis semper se ingerunt, et in immensum barathrum tristitie et desperationis demergunt. In his te exerce, hec alios doce: ut ista euadas, ad illa peruenias. Amen.





DE uITA CLAUSTRALI.


 Claustralis uita est ab ipso Domino instituta. Hec spiritualiter decem rebus assimilatur; sicut tota Ecclesia decem uirginibus comparatur. Est enim imprimis similis littori maris, quod de periculo maris uenientes recipit, et pro securitate soliditatis patrie restituit. Totum quippe id seculum est ut mare procellosum, quia sic turbatur bellis, ut mare procellis, et ideo qui inter insidias inimicorum timore estuant, sunt uelut hi, qui in tempestate maris fluctuant, qui uero inter bella et seditiones habitant, sunt ut hi, qui inter procellas et uentos nauigant. Qui autem in pace degunt, sunt ut hi, qui in tranquillo mari nauem uehunt; de quibus est dubium utrum ad littus incolumes perueniant. Multi enim cum ad littus peruenerint, iuxta littus  incauti undis submerguntur. Qui autem littus cum onere attingunt, sunt hi, qui ad claustrum perueniunt; in quo secure uenientes ad Patriam celi redeunt. De hoc littore in Euangelio legitur, quod sagena missa piscibus plena in littus est educta, et boni pisces in uasa sunt electi; mali autem foras eiecti ; quia uidelicet sunt plures homines de salo seculi per rete Scripture extracti, et in claustralem uitam perducti. Obedientes ab angelis in paradisum recipiuntur, inobedientes foras in supplicium mittuntur. Sed et boni pisces sunt, qui in spirituali professione usque in finem perseuerabunt; mali uero pisces sunt, qui relicto claustro ad seculum redeunt.

Secundo est claustrum ut umbraculum, quod itinerantes  obumbrat, et ab estu refrigerat. Omnes enim, quos in negotiis seculi cura anxiat, et sollicitudo premit, sunt, ut hi, qui difficile iter in magno estu agunt, et umbrosum locum, quo se refrigerent, querunt. Qui dum ad claustrum Dei festinant, quasi in umbraculum declinant, in quo uerum refrigerium inueniunt, et ut propheta ait: Securitatem a turbine, et a pluuia, uel ab hostibus et bellis .

Tertio est ut lectus in quo requiescunt laborantes. Qui enim sub duro dominio sunt, et terrenis opibus inseruiunt, in magno labore sunt. Hi cum ad claustrum perueniunt, quasi a labore in lecto  requiescunt. De quo lecto dicit Dominus in Euangelio: Duo in lecto, unus assumetur, et alter relinquetur 



PROLOGUS  .


In multa messe Domini ardenter desudanti finito  labore frui requiei renumeratione. Hortum sponse, frater amplectende, ingressus Spiritu sancto. Inter lilia in areolis aromatum quesiturus, non uno pulchro uisu uel suaui odore pomorum tantum, uti quibusdam moris est, delectaris; sed etiam ipso gustu diuersorum fructuum satiari affectaris. Et cum facili manu cuiuslibet arboris ualeas cacumen inclinare; poscis tamen a me; ut uelim desiderabilis ligni uite ramos sibi incuruare, quatenus fructum, immortalitatem conferentem, queas absque labore manu attingere, quo salubre pestifero mortis edulio laborantibus possis antidotum porrigere. Est namque in campis scripture discurrentibus familiare  aliorum studium, aliorum opus commendare. Sicuti mutuo se amantes uarios de pratis flores legentes, serta ab aliis contexta sibi tollere, a se autem nexa solent aliis imponere. Quia ergo id fraterne petis, quid de Dominico corpore sentiam, ad utilitatem aliorum quam breuissime expediam.


SEQUUNTUR CAPITULA.
    CAP. I. Quod tribus modis corpus Domini intelligatur.
    CAP. II. Cur Deus incarnatus sit, et quomodo eius corpus minui non possit?
    CAP. III. uerum hoc comedatur, quod Maria genuit?
    CAP. Iu. Quod homo per hunc cibum Christo incorporetur.
    CAP. u. Quod non aliud, quam substantiuum sumatur Christi corpus.
     CAP. uI. Quod tam mali quam boni sacerdotes Christi corpus conficiant, sed soli iusti hoc accipiant.
    CAP. uII. Quod mali non corpus Christi, sed iudicium sumant, et quid sit iudicium sumere?
    CAP. uIII. Quod species, et non uirtus sacramenti a malis accipiatur, et cur sacramentum dicitur, uel utrum ueritas, an figura credatur?
    CAP. IX. Utrum corpus Domini aliud sit in ore bonorum, aliud in ore malorum.
    CAP. X. Quid inde sentiendum sit, quod uetustas; uel quodlibet animal consumpserit?
    CAP. XI. Utrum Iudei corpus Domini comederint, qui manna manducauerunt?
    CAP. XII. Cur de pane, et uino, et aqua fiat.





CAP. I. Quod tribus modis corpus Domini intelligatur.


Trifarie itaque corpus Domini dicitur. Primo id quod de uirgine incarnatum, in ara crucis pro nobis est oblatum, morte deuicta in celos eleuatum, in dextera Dei est collocatum. Secundo: Corpus Domini dicitur, quod ob pignus Ecclesie traditum Spiritu sancto consecrante ex substantia panis et uini mysterio sacerdotum quotidie conficitur, ac Diuinitate operante in predictum corpus transfertur, et licet ab omni populo comestum, integrum tamen catholica fide permanere fertur. Tertio: Corpus Domini tota Ecclesia predicatur, que de omnibus electis ut de multis membris in unum compaginatur. Huius corporis oculi sunt sapientes, alios ad uiam ueritatis ducentes, aut aures obedientes,  nares discreti, inter bonum et malum discernentes, os uerbum Dei loquentes, dentes sacras Scripturas exponentes, manus bona operantes, pedes alios in necessitate portantes. Hoc tertium, primo per medium connectitur, sicut ternarius binario et monade conficitur. Unde non tria sed unum corpus Spiritu sancto coadunante recte affirmatur; sicut corpus in omnibus membris una anima uiuificatur. Et quia unum corpus creditur ideo de una oblata conficitur; quia uero tribus modis, ut diximus, accipitur, idcirco consecrata oblata in tria diuiditur. Pars namque que in calicem mittitur, est illud corpus Domini, quod in gloria sumitur; que uero a sacerdote percipitur, est illud quod ob pignus Ecclesie relinquitur. Que autem ad uiaticum  in pyxide reponitur, est illud, quod ad laborem adhuc huic mundo quasi carceri inclinatur.



CAP. II. Cur Deus incarnatus sit, et quomodo eius corpus minui non possit?

Diligenti autem inquisitori manifestum erit, qua de causa uel qualiter primum corpus per medium sibi tertium incorporare, et in Spiritum unum esse disposuerit. Deus primum hominem condidit ad eternitatem, cui per commestionem ligni uite disposuit dare immortalitatem. Sed homo suadente diabolo de fructu uetiti ligni comedit, et ob huius esum mortem incidit. Iustum ergo apud iustitiam  Dei fuit, ut per cibum mortem uincens uite restitueretur, qui per cibum uitam perdens morti obnoxius tenebatur. Sed quia nec in celo nec in terra talis potuit inueniri esus, per quem posset tantus reparari casus, ipsa uita carnem induit, escam se mortalibus prebuit, comesta repulit, dum mortales in se uitam transtulit. Porro huius uite corpus quasi granum frumenti exstitit; de quo panis uiuus in cibum nostrum confici possit. Qui quoniam ad dispertiendum uniuerso populo paruus est uisus; nutu Dei eodem terre genere est auctus, quatenus et illud granum semper integrum ad semen permaneat, et augmentatione eius populus sibi incorporandus sine detrimento quotidie comedat; sicut et uidua de hydria farine et de lecytho olei quotidie  tulit, et tamen eius plenitudinem non minuit, uel sicut lux solis oculis omnium hauritur; et tamen nullum diminutionis eius detrimentum sentitur. uerbum quippe de corde summi Patris satum in agrum mundi quasi granum frumenti cecidit, quod exceptum munda terra uirginalis uteri carnem factum in escam populo protulit. Que caro sic uerbo est unita, ut carnis uerbique sit una Iesu Christi persona. Et ideo sicut diuinitas in nullo potest augeri, ita et cibus huius carnis nullo modo potest imminui.



CAP. III. Utrum hoc comedatur, quod Maria genuit?

Hic fortasse aliquis querit, utrum hoc comedatur quod Maria genuit? cuius rei ueritas citius lectori  patebit, si exordium huius institutionis considerare studuerit. Christus namque eterna uita ad cenam rediens, post esum Paschalis agni ueterem legem consummauit, ac nouam legem per esum sui corporis hoc ritu inchoauit, panem coram se in mensa positum eleuauit, benedictione sua in substantiam sue carnis hunc commutauit, deditque discipulis suis dicens: Hoc, subaudis, quod teneo in manibus, est corpus meum quod pro uobis tradetur . Ecce corpus de uirgine generatum tenuit in manibus, corpus de substantia panis, uerbo quo secula fecit transformatum! deinde uinum, uidelicet ante se positum, cleuans benedixit, atque benedictione in sanguinem suum conuertit.  porrexitque discipulis suis dicens: Hic est calix sanguinis mei , hoc est, uinum, quod est in isto calice, est sanguis meus, qui pro uobis effundetur. En corpus de uirgine natum adhuc nullo uulnere sauciatum, habuit in manibus, sanguinem de substantia uini commutatum. Ac si patenter diceret: Ego sum quidem uobis missus in cibum contra mortis periculum, sed quia exhorretis me dentibus comminuere ad edendum; ideo substantiam panis et uini commuto uobis in corporis mei edulium, ut, quemadmodum uitam corporis per cibum corporalem continuatis, sic in anima per hunc spiritualem cibum in me, qui sum uita, uiuatis. Postquam ergo apostoli edentes corpus Christi, hoc corpus de pane consecratum, a corpore Christi  traditum, comedendo uel bibendo consumpserunt; corpus de uirgine sumptum integrum de mensa surgens abiit incolume Iudeis furentibus occurrit; a quibus comprehenditur, in crastino crucifigitur; deinde celo recipitur, cunctis agminibus angelorum preficitur. uides itaque, quod hoc sacramentum instituens, nec digito de manu uel pede uel aliquam particulam de corpore precidens eis tribuit, sed substantiam panis et uini consecrati eis distribuit; se uero integrum in dexteram Patris transtulit. Igitur corpus de uirgine procreatum in celis residens uniuerse creature dominatur; corpus autem de pane et uino per Spiritum sanctum consecratum, et in substantiam prioris translatum, ueraciter a populo fidelium manducatur; per hoc quoque  corpus tertium quod est Ecclesia Christo incorporatur.



CAP. Iu. Quod homo per hunc cibum Christo incorporetur.

Nempe corpus Christi comedit corpus Christi. Per hoc quoque Christus fit corpus Christi. Sicut enim corporalis in substantiam nostri corporis uertitur; sic Ecclesia per hunc cibum in corpus Christi uertitur, et una caro cum eo efficitur, sicut scribitur: Erunt duo in carne una . Et sicut Pater in Filio et Filius in Patre secundum diuinitatem naturaliter substantialiter manet, sic ueraciter Christus in Ecclesia secundum humanitatem, et Ecclesia in Christo per huius cibi commestionem naturaliter manet. Ideo et ipse mediator  Dei et hominum dicitur. Et Ecclesia eius corpus in una persona et una substantia caritate coniuncta creditur, in qua ipse adhuc patitur in membris suis, eleemosynis reficitur, ubi et despicitur; et idcirco, omni necessitate sequente, ubi est caput, illuc totum corpus colligitur. Non tamen sic quisquam in essentiam Christi transfertur, ut in persona uirginis filius, uel Dei Filius iure nominetur. Sed sic fide et dilectione diuinitati, per communionem autem huius cibi sic humanitati eius counitur, ut necessario gloria Filii Dei coheres, ut puta membrum eius potiatur.



CAP. u. Quod non aliud quam substantiuum Christi corpus sumatur.

 Hinc queritur utrum Christus aliud quam suum proprium substantiuum corpus apostolis tradiderit? An Ecclesia hodie aliud et aliud tunc acceperit, uel utrum a singulis sacerdotibus singula corpora uel potius ab omnibus unum conficiatur; aut particulatim a populo uel totum ab uno quolibet comedatur? Christus uerbum Patris exstitit, per quod omnia condidit, idem uerbum naturam panis et uini in substantiam sue carnis et sanguinis, sicut aquam in uinum conuertit, et non aliud quam suum substantiuum de uirgine genitum corpus suis edendum tribuit, et idem in crastino pro uita mundi in ara crucis Deo Patri obtulit. Idem etiam et non aliud Ecclesia hodie per manus sacerdotum conficit, quod Maria genuit; idem nichilominus et non  aliud, quamuis ex alio pane confectum, populus fidelium hodie accipit, quod et Christus manibus suis tradidit. Et, licet singuli sacerdotes singulas hostias offerant; non tamen singularia corpora, sed omnes unum, quamuis diuerso tempore conficiant. Et, licet oblatas in plurima frusta diuidant, non tamen partes, sed singuli totum accipiunt. Alioquin si Christus semel diuisus a populo comederetur, non esset, quod denuo esurienti daretur; aut tot essent Christi corpora, quot sacerdotum sacrificia. Nunc autem unum Christi corpus ab omni populo, et ab uno quoque totum comeditur; et tamen totum integrum in dextera Patris permanere uerissime creditur. Quodque humana ratio non potest probare: catholica fides neminem sinit dubitare.  Qui autem non credit, huius corporis non particeps erit, quia deterior infideli exstitit.



CAP. uI. Quod tam mali quam boni sacerdotes Christi corpus conficiant, sed soli iusti hoc accipiunt.

Solet quoque queri utrum indigni sacerdotes corpus Christi conficiant, uel utrum mali hunc cibum comedant? Christus uerus sacerdos secundum ordinem Melchisedech, qui corpus suum in utero uirginis formauerat, solus etiam per quemlibet catholicum sacerdotem hoc ipsum consecrat, et ipse solus hoc in membris suis percipit; et ipse hoc etiam solus suis porrigit; qui in omnibus electis consummatus celos ascendit. Ergo dum nullus sacerdos nisi ipse Christus per ministerium sacerdotum corpus  suum conficere probetur; non minus per flagitiosissimi in Ecclesia duntaxat Catholica constituti, quam per sanctissimi ministerium hoc corpus conficitur, quod etiam a nullo nisi a solo Christo in suis percipitur. Extra Ecclesiam autem, scilicet ab hereticis, a Iudeis, a gentilibus nec hoc sacramentum perficitur, nec munus oblatum accipitur. Simoniaci tamen, qui quidem inter hereticos censentur, sed tamen fide integerrima Catholicis admiscentur, per fidem Trinitatis Christi corpus conficiunt, sed eius participes ob reprobam uitam non fiunt. Soli namque fil i Dei hoc cibo uescuntur, qui soli Deum uisuri noscuntur, ipso Christo attestante qui ait: Caro mea uere est cibus, et sanguis meus uere est potus,  qui manducat meam carnem, et bibit meum sanguinem, in me manet et ego in eo . Et quid est Christus? uita. Et quis manet in uita? qui uiuit in anima. Quisnam uiuit in anima? qui nullum mortale crimen committit, et quod credit, opere dilectionis perficit. Itaque fides Christi est uita anime, ut scriptum est: Iustus ex fide uiuit . Fidei autem uita est operatio, ut item scriptum est: Fides sine operibus mortua est . Operationis uero uita est dilectio, ut dicitur: Qui non diligit manet in morte. Deus enim est dilectio, et qui manet in dilectione; in Deo manet, et Deus in eo . Hec autem dilectio impletur Deum querendo, et proximo in necessitate subueniendo. In hoc Deus manet per scientiam eum illustrando; et uelle ac posse bonum  ei subministrando, ipseque in Deo manet, fide in illo sperando, et mala declinans, bona per dilectionem operando. Ergo hi soli corpus Christi accipiunt qui hoc modo in uita caritate Christo uiuunt.



CAP. uII. Quod mali non corpus Christi sed iudicium sumant, et quid sit iudicium sumere.

Qui autem in peccatis mortui sunt, in Christo, qui est uita, non manent, sed longe ab eo sunt, et ideo Christi corpus non sumunt, sed iudicium sibi manducant et bibunt. Iudicium autem in hoc sacramento sumit, qui criminali flagitio implicatus, ante confessionem et penitentiam hunc cibum angelorum edere presumit, quia, sicut his, qui reus Iudici adducitur et ab eo uite subtractus morti addicitur,  sic nimirum qui polluta mente et conscientia uiuificis sacramentis se indignus temere ingerit, iudicis Christi offensam incurrit, et a uita ut reus proiicitur, et diabolo ut Iudas in potestatem traditur, ut eius agitatione omne ei bonum in odium ueniat, et iusto iudicio, corde indurato et impenitente malo malum superaugeat; ut furiosus camini incendium ad seipsum exurendum magis ac magis incendat. Unde cum talibus Dominus diceret: Amen, amen dico uobis, nisi manducaueritis carnem Filii hominis, et biberitis eius sanguinem, non habebitis uitam in uobis , partes eum de carne sua precisurum et eis prebiturum estimabant, atque: durus est hic sermo  respondebant. Quia enim malitia  indurati in peccatis mortui erant, uite uerba non ferentes, mox a uita etiam corpore recesserant. Ipsi autem secum quasi sanis membris in uita permanetibus ait: Spiritus est, qui uiuificat, caro autem nichil prodest . Ac si diceret Spiritus qui in hoc spiritali cibo percipitur, animas uiuificat, caro autem, ut uos estimatis, precisa uel carnaliter comesta nichil ad uitam anime prodest. Igitur qui non credunt uel male uiuunt, corpus Domini non accipiunt.



CAP. uIII. Quod species et non uirtus sacramenti a malis accipiatur et cur sacramentum dicatur, uel utrum ueritas an figura credatur?

uidendum autem quid in re ab eis accipiatur, uel  cur hoc sacramentum dicatur, et utrum ueritas an figura in hoc credatur? In Christo due substantie predicantur, uisibilis humanitas, et inuisibilis diuinitas. Si in hoc sacramento duo considerantur. Et quia species et gustus panis et uini cernitur foris, intus autem corpus et sanguis Christi intelligitur, ideo sacramentum dicitur. Omne sacramentum aliud foris ostendit, aliud intus intelligendum innuit, sicut et littere in quibus figure exterius et characteres uidentur; sed potestates et significationes interius intelliguntur. Unde licet in ueritate caro et sanguis Christi credatur, tamen non incongrue sacramentum uel figura nominatur. Ergo species huius sacramenti forinseca a reprobis percipitur, uirtus autem intrinseca uiuificans, eis penitus subtrahitur. Sicut  et humanitas Christi a Iudeis crucifigitur, diuinitas eius nulla lesione attingitur.



CAP. IX. Utrum corpus Domini aliud sit in ore bonorum, aliud in ore malorum?

Cum hic panis post consecrationem in corpus Christi substantialiter uertatur; queritur utrum in ore indigne sumentium in aliam naturam commutetur? sicut Christus a morte resurgens ultra iam non moritur ; ita caro eius de pane confecta in nullam aliam naturam transmutabitur. Idem enim erit in ore pessimi quod in ore piissimi, sicut idem erat in manibus se crudeliter crucifigentium, quod in manibus se deuote sepelientium, sed sicut sol idem existens in calore, quod in splendore, diuersa tamen in his duobus efficit, uidelicet calore  terram exurens, splendore illuminans, sic caro Christi eadem manens, diuersa in diuersis efficit, iustos sibi incorporans, iniustos a se uita resecans. Et sicut quotidianus panis uires roborat, idem infantes prefocat. Ita eadem res existit dignis causa glorie, indignis causa pene.



CAP. X. Quid inde sentiendum sit, quod uetustas uel quodlibet animal consumpserit?

Corpus Domini aliquando uetustate consumitur, aliquando casu ferente amittitur, aliquando a muribus corroditur uel a canibus deuoratur; quid inde sentiendum sit, queritur. Cum impii Christum flagris lacerarent, et in cruce clauis perforarent, gutte sanguinis in terram cadebant, que resurgentis substantiam  non minuebant. Non enim resurgens eas resumpsisse legitur, quin potius sanguis de latere eius fluens a fidelibus exceptus creditur, qui usque hodie in quibusdam locis reuerenter seruari traditur. Sed utrum hic adhuc in illud corpus realiter reuertatur, quod integrum resurgens iam incorruptibile in dextera Dei sedere predicatur; an in terre materiem, unde sumptus est, deficiat, dubitatur. uerumtamen cum ipse dicat, capillum de capite nostro non periturum, sed in resurrectione in locum corporis reuersurum; a quibusdam pie putatur, sanguis pro nobis effusus in corpus Christi miro modo transiturus. Similiter quod de corpore Domini senio extabuit, uel casu in terram cadens computruit, nichil de substantia corporis Christi imminuit;  sed utrum in terre materiam redactum ita permaneat, dubitatur. Sed a doctoribus in Christi substantiam ineffabili quidem modo transferri putatur. Animantibus autem, quibus non est intellectus, sicut huius cibi comestio non prodest, ita etiam nichil obest, sed potius his, quorum negligentia sanctum canibus datur, multum nocet. Sicut enim caro sine Spiritu se non mouet, ita hec caro sine Spiritu uiuificante percepta nichil prodest, sicut ipse dicit: Spiritus est, qui uiuificat, caro autem nichil prodest . Porro caro Christi ab his comesta sic in substantiam Christi transferri creditur, sicut ab infidelibus uel ab indignis catholicis sumpta in essentiam Christi commutari non dubitatur.



CAP. XI.---Utrum Iudei corpus Domini comederint, qui manna manducauerunt?


Queritur autem, utrum fideles sub lege corpus Christi comederint, de quibus legitur: Eamdem escam spiritalem manducauerunt, et eumdem potum spiritalem biberunt . Et de quibus scribitur: Panem angelorum mandacauit homo . Quid est eamdem, nisi quam et nos comedimus, uidelicet corpus Christi? Num ille populus carnem Christi comedit, cum adhuc Christus minime incarnatus sit, sed potius post duo millia annorum et eo amplius carnem assumpserit? Porro manna esca illorum in materia panis erat, de rore celi iussu Dei transformatum, omne delectamentum habens. Sed in figura corpus Christi erat, animas  credentium omni dulcedine replens. Sic et potus illorum erat aqua, de petra scilicet materiali fluens, nunc olei, nunc mellis saporem prebens; sed in figura Christi sanguis erat, sitim animarum exstinguens. Unde et petra de qua fluxit, Christus dicitur, sicut et uitis uera scribitur, cum utique in substantia Deus et homo fuerit, in figura autem petra et uitis exstiterat. Ergo ille populus in substantia manna, in figura autem corpus Christi comedisse affirmatur. Unde et panem angelorum manducasse memoratur. Et quia angeli non corporeo cibo uescuntur, sed pane uiuo Christo indesinenter reficiuntur.



CAP. XII.---Cur de pane et uino et aqua hoc sacramentum fiat?

 Nunc autem intuendum, cur hoc sacramentum magis de pane quam de carne, et magis de uino, quam de lacte conficiatur, uel cur magis cum aqua quam cum alio liquore commisceatur? De pane ideo fit; quia sicut panis de multis granis conficitur, sic corpus Christi Ecclesia de multis electis in unum colligitur, que hoc pane quotidie reficitur. Et sicut pan, omne dicitur, ita in hoc pane uiuo omnis gratia percipitur. Et quemadmodum panis duobus lapidibus molitur, aqua conspergitur, manibus pinsatur, igni coquitur; ita Christus panis uiuus a duobus populis, scilicet a Iudeis et gentibus in passione est molitus, sanguine conspersus, colaphis et alapis pinsatus, igne passionis decoctus. Qui panis ideo in modum denarii formatur, quia Christus panis uiuus  pretio denariorum uenditur, et ipse est uerus denarius, qui per decalogum legis in uinea Ecclesie laborantibus in premio dabitur. Idcirco autem sanguis ex uino fit, quia sicut uinum ex multis uuis confluit, ita Ecclesia ex multis iustis in unam compagem colligitur, que homo potum bibit; et sicut uinum in torculari exprimitur, ita Christus botrus Cypri de uinea Sorec in uecte crucis a duobus, scilicet prophetis et apostolis, ad filios Isrel, uidelicet credentes, Deum uidentes, deportatus, prelo crucis torquetur. Aqua ideo admiscetur; ut populus, quem aqua significat, et qui aqua baptismatis renatus est, Christo incorporetur. Quia sicut post consecrationem non due, sed una res, scilicet sanguis Christi  intelligitur; ita quisque fidelis post communionem huius sacramenti unum membrum in corpore Christi existens ueraciter creditur. Ideo Ecclesia corpus Christi hoc edulio uescitur, quia et ipsa camino tribulationis in modum panis excoquitur, et prelo angustie instar uini premitur. Hanc autem prementes et angustiantes huius pastus participes non existunt, sed stipula incendii in die furoris Domini erunt, quando iusti hoc cibo refecti ut sol fulgebunt. Itaque per carnem Christi caro nostra immortaliter uiuificatur, per sanguinem eius anima nostra, que manere in sanguine legitur, sed in sanguine peccatorum non ignoratur, ad uitam resuscitatur. Porro anime due partes a doctis non nesciuntur, scilicet superior que inuisibilia, et unamquamque rem, quid in proprietate sit substantie, considerat: inferior  que totum corpus uiuificans, sensus alterna diuisione specificat. Et superior quidem spiritus appellatur, inferior anima nuncupatur. Corpus ergo pro carne, sanguis pro spiritu, aqua pro anima nostra offertur, et sic totus homo redimitur, unumque cum Christo pane uiuo efficitur. Ad mensam igitur, quam sapientia parauit, et ad uinum, quod miscuit, redempti a Domino alacres conueniant, edentes et bibentes de bonis Domini super frumento, uino et oleo gaudeant, quia quandoque ab ubertate domus Domini inebriabuntur, et cum apparuerit gloria Domini, de torrente uoluptatis eius satiabuntur. His, frater, si delicieris, in nuptiis Agni conuiua procul dubio eris.


Explicit Eucaristion, quod interpretatur bona gratia.





SUMMA GLORIA DE APOSTOLICO ET AUGUSTO SIuE DE PRAECELLENTIA SACERDOTII PRAE REGNO LIBER.




PROLOGUS.


Pusilli gregis Christi duci, uerbo et exemplo ad pabula uite preuio, HONORIUS in loco pascue, ubi nichil deerit, a bono pastore letari cum ouibus perpetuo. Quia moderamen totius humani regiminis duabus uidetur personis, regali nempe et sacerdotali, inniti ueluti, machina totius uniuersitatis duabus columnis fulciri: iniungis mihi, sermone et scientia imperito, peruigil ouilis Christi ductor, stylo depromere, utrum eedem persone pares sint in collato principatus apice, an altera sit maior constituenda? quia sicut magne dementie est hoc graue pondus inualidis humeris uelle fulcire, ita uidetur scelus idololatrie tibi, in uice Christi imperanti, nolle obedire. Sed tolerabilius estimo ob beneuolentie studium me premi  iudicio imperitorum uel inuidorum, quam ob inobedientie torporem subrui censura studiosorum, uel Christi deuotorum. Quia igitur plerique nomen scientie sibi usurpant, nescientes de quibus loquuntur, uel affirmant, atque imperita scientia apud indoctas uulgi aures inflantur, seque fautores secularium potentatuum iactanter gloriantur, quatenus horum impudentia reprimatur, hic libellus ad honorem Regis ueri et Sacerdotis Iesu Christi edatur,  et quia de regno et sacerdotio eius est materia, sit nomen eius Summa gloria.



CAP. I. Exponitur status questionis: utrum sacerdotium regno, an regnum sacerdotio iure ac dignitate precedat? Ostenditur ex figura Abel et Cain, horumque posterorum, sacerdotio regno precellere.

Cum uniuersitas fidelium in clerum et populum distribuatur, et clerus quidem speculatiue, populus autem negotiatiue uite ascribatur; et sepe hec prima spiritualis, hec uero secularis nominetur, et ista sacerdotali, illa autem regali uirga gubernetur: solet plerumque apud plerosque queri, utrum sacerdotium regno, an regnum sacerdotio iure debeat in dignitate preferri? Ad quod quidem breuiter possem respondere, quod sicut spiritualis prefertur  seculari, uel sicut clerus precellit populum ordine, sic sacerdotium transcendere regnum in dignitate. Sed imperitis, et seculari tantum scientia obcecatis, nil ratum uidetur, nisi plurimis Scripturarum testimoniis roboretur. Unde ut hec questio enucleatius discutiatur, radix soluendi nexus ab origine mundi diligentius inspiciatur. Primus Adam de munda terra creatus, formam secundi Adam celestis gessit, qui carnem de munda uirgine sumpsit. Adam de  coniuge sua duos filios genuit, quia Christus de sponsa sua Ecclesia clerum et populum gignere disposuit. Uterque etiam filius utrumque ordinem suo officio pretulit. Abel namque, qui fuit pastor ouium, expressit sacerdotium; in quo pastoralis cura uigilat, quatenus oues Christi a rabidis lupis heretice prauitatis custodiat; qui agnum sacrificauit, quia uerbum Patris, Agnum peccata mundi tollentem presignauit: cuius sacrificium Deo acceptabile legitur, quia sacerdotium ei iniunctum a Patre creditur. Qui etiam liberos procreasse non scribitur; quia sacerdotium Ecclesie a carnali coniugio excluditur: a fratre occiditur, quia sacerdotium sepe a regno opprimitur. Cain autem, qui rus coluit, et ciuitatem condidit, in qua etiam regnauit, typum regni gestauit.  Ad huius munera Dominus non respexisse legitur, quia indebitum fratris officium sibi usurpasse traditur. Quanta ergo excellentia sacerdotium regno preemineat, Dominus euidentissime declarat: qui Abel sacerdotem collaudat et eius sacrificium approbat; Cain uero regem uituperat eiusque munera reprobat. Nec te moueat quod Cain maior natu scribitur; quia non prius spirituale, sed carnale predicatur cum etiam hic in carne existens a carnalibus prematur, postea in spirituali quiete speciali gloria induatur.

Hic quilibet calumniosus oblata occasione, elatis superbie carnibus, me quasi inermem uentilat, et uenenata lingua uirus inuidie euomens insultando clamitat: Nonne tu de sacerdotio et regno disputare  instituisti? Cur nunc tergiuersando ad personarum qualitatem diuerticula facis? Persona dignitatem non commendat, sed potius dignitas personam exaltat. Abel non ob sacerdotium, sed ob uite meritum est laudatus. Similiter et Cain non ob regni honorem, sed ob crudelis uite horrorem a Deo est reprobatus: ergo Abelis iustitia sacerdotii potestatem non ampliauit, et Cain malitia regni maiestatem non minorauit. Hec preacuta imperitie cornua crucis cornibus retunduntur, et gladio uerbi demetuntur, utque ora loquentium iniqua hac oppilatione obstruantur, auferetur a uobis regnum Dei, et dabitur genti facienti fructus eius ; quia ruina estis populi, dicit Dominus. Porro humiles qui uerba ueritatis intelligere desiderant, patienter que Deo  inspirante dicuntur audiant. Mos est sacre Scripture aliquando officium persona commendare, aliquando officium persona improbare. Officium persona commendatur, sicut Apostolus sacerdotium ex persona Christi laudat: Talis enim decebat ut nobis esset Pontifex, sanctus, innocens, impollutus , etc. Persona officio commendatur, sicut per prophetam Dominus Dauid affatur dicens: uade, inquit, et dic Dauid duci populi mei: Ego te constitui ducem super populum meum , etc. Item, officium ex persona improbatur, sicut sacerdotium per filios Heli pollutum affirmatur. Persona quoque officio reprobatur, sicut a Domino ad Saul dicitur: Quia non custodisti uerba mea, abieci te, ne sis rex  . Legitur sublimitas sacerdotii per Abel, sacerdotium commendatur nec tamen imperium per Cain uituperatur. Ne autem quis existimet male uiuentibus sanctitatem per sacerdotium conferri, Heli sacerdos reprobatur: et ne quis putet regni gloriam bene uiuentibus obesse, Dauid rex collaudatur.

Quali autem prerogatiua sacerdotium pre regno resplendeat in sequentibus sacra Scriptura declarat: Ingressi sunt, inquit, filii Dei ad filias hominum . En posteri Seth, qui Abel in sacerdotio successit, filii Dei nominantur; posteri Cain, qui ei in regno successerunt, filii hominum appellantur. Sacerdotes quippe in sacro eloquio nunc filii Dei, nunc dii, nunc christi Domini, nunc angeli solent  nuncupari. Filii Dei, ut in Deuteronomio: Prouocauerunt Deum filii sui . Et in Iob: Quadam die cum uenissent filii Dei, ut assisterent coram Domino . Dii, ut in Exodo: Diis ne detrahas ; et iterum: Offer sacrificium diis . Christi Domini, ut in Dauid: Nolite tangere christos meos . Angeli, ut in propheta: Labia sacerdotis custodient scientiam, et legem requirent ex ore eius, quia angelus Domini exercituum est . Filii autem hominum nuncupantur; qui de terreno regno gloriantur. Ergo quantum hec uocabula, filii Dei, dii, christi Domini, angeli a filiis hominum differunt, tantum diuina auctoritate sacerdotes in dignitate reges precellunt.



CAP. II. Idem probatur ex filiis Ne, et Abraham, inferturque regem summo pontifici in diuinis, pontificem regi in secularibus esse subiectum.


Sed notandum quod hi quoque in diluuio suffocantur, qui filii Dei nominantur; quia nimirum sacerdotium non saluat quos reproba uita damnat. Ne quoque qui arcam diuersis animabus plenam in undis rexit, typum Christi gessit, qui Ecclesiam diuersis generibus hominum repletam in fluctibus seculi regit. Huius duo filii, Sem et Iaphet, euidentissime sacerdotii et regni figuram gerunt, atque clerum et populum exprimunt. Sem namque a doctissimis Melchisedech fuisse traditur, qui sacerdos Altissimi scribitur; qui etiam rex Salem legitur, quia cuiusquam ciuitatis rector, ideo tunc rex dicebatur; hic quoque primogenitus scribitur, quia ab hoc uerum  sacerdotium inchoasse dicitur. De Iaphet autem Romanum imperium processisse inuenitur. Porro tertius filius, qui duorum fratrum seruitio addicitur, populus sacerdotio et regno subiectus accipitur, et iudaicus populus utrique seruiens intelligitur. Qui etiam filius patris uerenda deridet, quia iudaicus populus Christi humanitatem, uel uulgus prelatorum fragilitatem remordet. Quanta itaque dignitate sacerdotium a regno differat, diuina uox per Ne manifestat? Dilatet, ait, Deus Iaphet, habitet in tabernaculis Sem . Romanum quippe regnum a Iaphet descendens quanquam toto orbe dilatatum, tamen habitat in tabernaculis Sem, id est in Ecclesiis sacerdotum; quorum Cainan est  seruus, quia iudaicus populus sacerdotio et regno iam priuatus Christianus uolens nolensque subiectus est.

Nec silentio pretereundum quod de semine Cham Nemrod gigas descendit, qui turrim Babel construxit contra Deum, in qua primus in mundo tyrannidem arripuit; primus idola colere docuit. De cuius stirpe Ninus processit qui primus sceptra monarchie sibi usurpauit, et utriusque gentem, Sem scilicet et Iaphet, uirtute subiugauit. Quem adhuc imitantur tyranni, qui iura regni indebite arripiunt, et clerum ac populum crudeliter premunt. Et quia huius Nini successorumque eius principatus diuina auctoritate non fulcitur, ideo non regno, sed tyrannidi ascribitur. Ideo etiam Abraham eiusque cognatio  ei subdita non fuit, sed potius diuino iussu eius dominium fugit; atque in terra posteris suis danda electum Dei populum ut sacerdos docuit, ubi quoque non regibus seruiisse, sed potius reges leguntur ei sepius supplicasse.

Ab hoc quia fidelis populi regnum et sacerdotium exordium sumpsit, duos filios in figura habuit: ex quibus Isaac sacerdotium expressit, dum filium quasi pontifex benedixit; Ismel uero regnum pretulit, qui se uenandi studio exercuit. Qualis ergo differentia fuit inter Isaac, qui heres patris scribitur, et Ismel qui eiectus legitur, talis distantia inter sacerdotium et regnum diuina auctoritate esse cognoscitur. Unde sicut tunc Ismel persequebatur Isaac, ita adhuc regnum persequitur sacerdotium.

 Isaac etiam a patre oblatus, formam gessit Christi qui a Patre suo pro nobis est immolatus. Huius duo filii non solum sacerdotium et regnum figuris expresserunt, uerum etiam ipsis actibus gesserunt. Nam dum Iacob super lapidem sacrificium obtulit, manifestissime sacerdotium gessit; Esau uero regnum pretulit, dum duodecim duces de sua stirpe protulit. Sed quantum officium Iacob, officium Esau precellat, diuina uox in benedictione patris declarat: Seruiant tibi, inquit pater ad Iacob, populi et adorent te tribus; esto dominus fratrum tuorum, et incuruentur ante te filii matris tue . Idem quoque ad Esau: Dominum tuum illum constitui et omnes fratres eius seruituti illius subiugaui:  uiues, inquit, gladio et seruies fratri tuo . Et cum adhuc in utero matris gestarentur, a Domino dicitur: Maior seruiet minori .

Quid amplius querimus? quid potest manifestius dici? quis demens contraibit diuine auctoritati? En quanta uoce precipitur numerositati laicorum ut seruiant deuotioni clericorum: igitur si rusticus iure seruiet diacono, tunc iure miles presbytero; et si miles presbytero, tunc princeps episcopo: et si princeps episcopo, tunc iustissime rex, qui utique est de numero laicorum, subiectus erit apostolico. Sed garruli fortassis tumido fastu contendunt regem non esse de numero laicorum, cum oleo sit unctus sacerdotum. Hos manifesta ratio insensatos deridet, et imprudentium hominum ignorantiam  perspecta ueritas obmutescere faciet. Aut enim rex est laicus, aut clericus? Si non est laicus, est clericus; et si est clericus, tunc aut est ostiarius, aut lector, aut exorcista, aut acolythus, aut subdiaconus, aut diaconus, aut presbyter, aut episcopus. Si de his gradibus non est, tunc clericus non est. Porro si nec laicus nec clericus est, tunc monachus est; sed monachum eum esse excusat uxor et gladius. Non enim sine causa gladium portat; uindex est enim ire Dei in hoc ipsum constitutus ; sed nec monacho, nec etiam clerico licet arma portare. Igitur cum euidenti ratione sit laicus, et sacerdos per officium sacerdotale omnibus laicis sit prefectus, oportet ut per omnia summo sacerdoti, utpote capiti Ecclesie, in diuinis sit subiectus; et  contra summus sacerdos cum omni clero in secularibus ipsi regi tanquam precellenti est subiectus, sicque hi duo principes populi honore se inuicem preuenientes, uero Regi et Sacerdoti Christo firmiter inherentes cum ipso perenniter regnabunt.



CAP. III. Quanto honore apud Isrelitas, eorumque reges, ipsosque gentiles sacerdotium fuerit.

Sed iam Moyses cum lumine legis ad medium ueniat, et caliginem ignorantie de mentibus nostris penitus excutiat. Hic populum Dei de Aegypto educens legem et iura ei statuit, et ad hunc gubernandum non regem, sed sacerdotem constituit: ab huius quoque fratre Aaron legale sacerdotium sumpsit exordium.

 A tempore itaque Moysis usque ad tempora Samuelis populus Dei non regibus, sed sacerdotibus regebatur, et iudices, qui populo in secularibus preesse uidebantur, per omnia sacerdotum decretis moderabantur. Cum autem populus recusasset sacerdotalem ferre mansuetudinem, et regalem decreuisset experiri magnitudinem, Samuel propheta et sacerdos iussu diuino unxit eis regem, regnique mox conscripsit legem. Qui rex Samueli in omnibus parebat, in his que diuine legi congruebant; similiter et Samuel regi obaudiebat in cunctis que ad ius regni pertinebant. Prophete etenim sacerdotes censebantur, ut et sepius sacrificasse narrantur; postquam autem idem rex et sacerdotale officium  sibi sacrificando uindicabat, confestim eum diuina censura a regno reprobabat.

Dauid enim bonus, et omnis regum successura series super Iuda uel Isrel a prophetis uel sacerdotibus, quod pene idem erat, in regnum eligebantur, et inungebantur; et tamen pene omnes eisdem in diuinis subiecti memorantur, et ipsi econtra eos in secularibus subditi uenerabantur. Denique Dauid rex Nathan et prophetis precipientibus parebat, increpatus ab eis humiliter audiebat. Salomon propheta sapientissimus, rex potentissimus, miro decore, et mirifice sacerdotium exaltauit, maxima ueneratione honorauit, maximis beneficiis ditauit. Alii quoque reges prophetas et sacerdotes Domini et coluisse, et eis in spiritualibus subditi fuisse inueniuntur;  sicut Ezechias Isaiam coluisse, Achab pessimus et idololatra Eliam, quamuis ab eo grauiter increpatus, cum maximo honore habuisse. Ioas Eliseo, Iosias Ieremie subditi fuisse leguntur. Et quandiu reges sacerdotes, suos scilicet consecratores, honorabant, prophetas ut doctores suos audiebant, tandiu ipsi in gloria stabant; postquam uero sacerdotes spreuerunt, prophetas occiderunt, mox a regno sunt pulsi, et cum dedecore in nationibus dispersi.

A tempore autem Babylonice migrationis soli sacerdotes populum Dei regebant, quia regnum ex toto defecerat; usque dum de tribu Iuda in carne adueniret, cui et sceptrum regni, et sacerdotium repositum erat. Igitur frequenter est regnum immutatum,  sacerdotium mansit semper inconcussum, licet aliquando perturbatum.

Utquid memoro reges diuini cultus sacerdotes honorasse, cum sacre littere tradant etiam gentilos suos sacerdotes permaxime coluisse. Moyse namque attestante, cum Aegyptii terram suam fame cogente uenderent, seque ipsos quoque in seruitutem Ioseph redigerent, soli sacerdotes sua uendere non cogebantur, quia eis publica stipendia a regis horreo prebebantur. Sed et omnes historie gentilium narrant reges honorasse suum sacerdotium; ita ut quidam consules uel imperatores legantur idem expleuisse. Hec iam sufficiant de ueteribus, nunc de Christiane religionis temporibus uideamus.



CAP. Iu. Sicut anima dignior est corpore, ita regno sacerdotium, a quo illud iure ordinatur.


Dominus noster iehsu Christus, uerus Rex et Sacerdos secundum ordinem Melchisedech Sponse sue leges et iura instituit; et ad hanc gubernandam non regnum, sed sacerdotium constituit. In quo Petrum apostolum prefecit, cui et dixit: Tu es Petrus, et super hanc petram edificabo Ecclesiam meam, etc., usque ad id, solutum est in celis . Hanc potestatem sacerdotii Petrus a Domino accepit, hanc successoribus suis reliquit. Sicut ergo a tempore Moysi usque ad Samuelem sacerdotes populo Dei prefuerunt, ita a tempore Christi usque ad Syluestrum soli sacerdotes Dei Ecclesiam rexerunt.  Que ab eis, optimis moribus et legibus optime instituebatur, ad eternam patriam egregie erudiebatur; a regibus uero undique impugnabatur, qui eam a cultu ueritatis modis omnibus auertere, et ad culturam demonum conuertere, imo compellere nitebantur. Postquam autem lapis de monte sine manibus abscissus, ab edificantibus murum iniquitatis quidem reprobatus, a Deo autem electus et in caput anguli leuatus, in montem magnum excreuit, et uniuersam terram sua magnitudine impleuit: mox mutauit tempora et transtulit regna; cepit quoque altitudo regni coram Christo pedibus incuruari, ac fastigium imperii in conuentu Ecclesie inclinari. Persecutionis nempe tempus Deus pacis sacerdos magnus tempore pacis permutauit: ac rebelle imperium  paganorum rex magnus super omnes deos transtulit in regnum Christianorum.

Constantinus itaque princeps principum regni per Syluestrum principem sacerdotum Ecclesie ad fidem Christi conuertitur, et totus mundus nouo ritu Christiane religionis induitur. Qui Constantinus Romano pontifici coronam regni imposuit, et ut nullus deinceps Romanum imperium absque consensu apostolici subiret imperiali auctoritate censuit. Hoc priuilegium Syluester a Constantino accepit, hoc successoribus suis reliquit. Cumque sacerdotii cura et regni summa in Syluestri arbitrio penderet, uir Deo plenus intelligens rebelles sacerdotibus non posse gladio uerbi Dei, sed gladio materiali cerceri, eumdem Constantinum assumit sibi in agricultura  Dei adiutorem, ac contra paganos, Iudeos, hereticos Ecclesie defensorem: cui etiam concessit gladium ad uindictam malefactorum, coronam quoque imposuit regni ad laudem bonorum.

Abhinc mos cepit Ecclesie reges uel iudices propter secularia iudicia habere: qui paganos Ecclesiam infestantes, uel alios eius hostes eam impugnantes acriter propulsarent: intus uero diuinis legibus rebelles penarum terrore Ecclesie subiugarent. Ad reges ergo pertinent sola secularia iudicia. Unde cum quidam episcopi cepiscopos suos in causam coram Constantino imperatore ponerent, ille sciens ad ius suum non pertinere, respondit: »Ite, quia christi estis, et ipsi de hac re inter uos uidete; ego non ero iudex uester.«

 Igitur sicut anima dignior est corpore, que illud uiuificat, et quantum dignius est spirituale quam seculare, quod illud uiuificat, tantum sacerdotium dignius est regno, quod illud constituens ordinat. Hinc queritur a quibus he persone sint eligende uel constituende?

Apostolicus a Romanis cardinalibus est eligendus, consensu episcoporum et totius urbis, cleri et populi, acclamatione in caput Ecclesie constituendus. Ad huius prouidentiam diuina auctoritate pertinet cura uniuersalis Ecclesie, scilicet totius populi et cleri. Apostolica auctoritate sollicitudo omnium Ecclesiarum; imperiali uero auctoritate Romani regni electio et constitutio. Ad huius quoque ius pertinet  cunctorum episcopatuum, patriarchatuum canonica dispositio, uniuersi cleri et populi in diuinis legibus correctio.

Episcopus autem cuiusque ciuitatis a clero eiusdem ciuitatis, uel prouincie debet eligi, ac populi acclamatione in pastorem ouilis Christi constitui: ab apostolico annulo et uirga inuestiri, a duodecim, si est archiepiscopus, uel ad minus a tribus consecrari debet episcopis. Ad huius officium pertinet subiectum clerum canonice gubernare, populum ad iura diuine legis inuitare, resistentes excommunicare, penitentes absoluere.

Imperator Romanus debet ab apostolico eligi consensu principum et acclamatione plebis, in caput populi constitui, a papa consecrari et coronari. Ad  huius moderamen pertinet secundum ciuilem iustitiam uel patrie iura, prefecturas, aduocatias, presidatus, ducatus, comitatus disponere: tributa, fora, pro qualitatis tempore iura populis instituere. Ab ipso sunt reges et iudices prouinciarum uel regionum constituendi, ab ipso principes ciuitatibus sunt preponendi.

Sed hic forte contentiosi sermone et scientia imperiti erumpunt, et imperatorem non ab apostolico, sed a principibus eligendum affirmabunt. Quos ego interrogo, utrum rex a subditis, an prelatis sit constituendus? a prelatis, inquiunt. A quibus? a ducibus et comitibus. Sed duces et comites episcopis, ut puta, dominis suis subditi sunt quia ab eis beneficia et Ecclesiarum predia habent; ergo rex a Christi  sacerdotibus, qui ueri Ecclesie principes sunt, est constituendus; consensus tamen laicorum requirendus: igitur quia sacerdotium iure regnum constituet, iure regnum sacerdotio subiacebit.



CAP. u. Christus ipse regno pretulit sacerdotium; tametsi et per se, et per apostolos suos docuerit, regibus honorem in rebus secularibus deferendum esse.

Quantum etiam ipse Dominus sacerdotium regno pretulerit, hinc patet: quod, cum uenturi essent, ut eum caperent, et regem constituerent, fugit. Sacerdotale uero officium deuote impleuit, cum inter cetera sacerdotalis officii insignia predicationis scilicet et miraculorum patrationis, etiam sacramenta corporis sui benedixit, huncque ritum suis celebrandum  tradidit. Equidem quilibet sacerdos, licet ultimus gradus in sacro ordine, dignior est quouis rege. Unde legitur quod B. Martinus episcopus a Maximo imperatore ad conuiuium inuitatus, cum pincerna regi poculum inter epulas porrigeret, rex iussit hoc episcopo dari, ut ipse ab eius dextera acciperet. Sed postquam Martinus bibit, presbytero suo poculum dedit, digniorem illum rege iudicans qui Christi sacramenta conficeret; et regem peccantem ligare, penitentem soluere posset. Similiter ab Ambrosio episcopo Theodosius imperator ab Ecclesie liminibus arcetur, cum homicidii crimine reus et obnoxius teneretur; atque penitentie uinculis innectitur, quibus post satisfactionem ab eodem absoluitur.

 Quamuis igitur sacerdotium longe transcendat regnum; tamen ob pacis ac concordie uinculum monet euangelica et apostolica auctoritas regibus honorem in secularibus negotiis duntaxat deferendum. Cum etiam quidam a Domino inquirerent utrum censum dari Cesari liceret, ait: Reddite que sunt Cesaris, Cesari, et que sunt Dei, Deo . Ergo in his que ad regni ius pertinent, oportet et populum regibus parere; sed in his que ad ius diuine legis spectant, Deo placere. Sic Sebastianus beatissimus et uerus Dei cultor Diocletiano et Maximiniano, paganis licet imperatoribus, in secularibus fidelis exstitit: in spiritualibus uni Deo, Creatori omnium, placere studuit. Sic et inclytus Mauritius cum suo  exercitu eisdem imperatoribus auxilium contra hostes regni prebuit: cum uero contra religionem Christianam agere ab eisdem cogeretur, facere renuit; quia didicerat scriptum: Obedire oportet Deo magis quam hominibus . Beatus quoque Petrus apostolus hortatur honorem deferre regibus: Deum, inquit, timete, regem honorificate . Et iterum: Subditi estote omni creature humane propter Deum, siue regi quasi precellenti, siue ducibus ab eo missis ad uindictam malefactorum, laudem uero bonorum . In quibus uerbis considerandum est quia reges et iudices ob solam uindictam malorum constituuntur, qui laudem ferre bonis dicuntur. Iusti enim reges et iudices solos impios et iniquos puniunt; iustos autem et bonos laudibus extollunt.  Beatus etiam Paulus ad subiectionem principum hortatur dicens: Omnis anima potestatibus sublimioribus subdita sit . Et ne putes potestates per homines casu constitui, subiungit: Non est enim potestas nisi a Deo . Quia uero aliquando propter peccata populi mali iudices constituuntur, sicut in Iob legitur: Qui facit regnare hypocritam propter peccata populi : aliquando autem ob merita quorumdam iusti preficiuntur, addit: Que autem sunt, a Deo ordinate sunt . Et ne putares bonis quidem obediendum, malis autem resistendum, adhuc prosequitur: Itaque qui resistit potestati, Dei ordinationi resistit; qui autem resistunt, ipsi sibi damnationem acquirunt . Et quia iudices ad malos tantum  reprimendos, imo puniendos preficiantur, patenter subdidit: Principes non sunt timori boni operis, sed mali. uis autem non timere potestatem? bene fac, et habebis laudem ex ipsa . Eadem et Petrus dixit.

Adhuc uero Paulus regis uel iudicis exsequitur officium, dicens: Dei minister est tibi in bonum. Si autem male feceris, time: non enim sine causa gladium portat ; sed ideo, subaudis, ut malos puniat. Dei etiam minister est, uindex in iram ei qui male agit . Quid potest apertius dici? Rex est minister Ecclesie, ut rebelles comprimat: uindex est ire Dei, ut impios puniat. Deus namque non prefecit primum hominem hominibus, sed bestiis et  brutis animalibus; quia his, qui irrationabiliter et bestialiter uiuunt, iudices tantum prelati sunt, quatenus eos reuocent per timorem ad insite mansuetudinis humane tenorem. Unde idem Deus, per Ne, Sem et Iaphet peccantis filii posteritati prefecit; quia nimirum peccantes sacerdotio et regno subiecit. Unde et in Euangelio cum discipuli dixissent Domino: Ecce duo gladii hic , hic uerba horum sua auctoritate roborauit, quia ad regimen Ecclesie in presenti uita duos gladios necessarios premonstrauit: unum spiritualem scilicet uerbi Dei, quo sacerdotium utitur ad illuminandos peccantes; alterum materialem, quo regnum utitur ad puniendos in malis perdurantes. Necesse est enim ut hos regalis potestas subigat gladio materiali, qui  legi Dei rebelles non possunt corrigi stola sacerdotali.



CAP. uI. Reges sedi Romane non obedientes patienter quidem tolerandi sunt, sed ab eorum communione declinandum. Nec horum est ecclesiasticas dignitates, sed seculares dare.

Queritur autem utrum sit in omnibus obediendum, an aliquando resistendum? Resp. Dum ea precipiuntur que ad ius regni pertinent, est eis utique parendum: si autem ea que Christiane religioni obsunt imperant, obsistendum. Leguntur quippe olim Christiani milites sub paganis regibus contra hostes regni militasse, et tamen cultum Christi non deseruisse: a cuius cultura si auocabantur, mox Deo magis quam hominibus obediendum etiam  ipsa morte testabantur. Nam et Ioannes, et Paulus iussu Constantini Christianissimi imperatoris cum Gallicano patricio adhuc pagano aduersus hostes Romani imperii profecti sunt: a Iuliani autem Apostate palatio penitus discesserunt. Igitur si rex Romane Ecclesie, que est caput et mater omnium Ecclesiarum, ut filius ab ea coronatus, et minister Dei, ac uindex ire Dei, obediens exstiterit, et populum Christianum ad leges diuinas seruandas constringens, a paganis, iudeis, hereticis defenderit, ei per omnia ab omnibus obediendum erit. Si autem Romane et apostolice sedi rebellis exstiterit, quam Rex regum et Dominus dominantium caput Ecclesie esse uoluit, et que ipsum in caput gentium constituit; uel in aliquam heresim declinando ut  Constantius et ualens, Ecclesiam uexauerit; uel a fide apostatando, ut Iulianus, eam persecutus fuerit; uel per schisma, ut Philippicus, eam in partes diuiserit: hic, inquam, talis patienter quidem est tolerandus, sed in communione per omnia declinandus: quia non est imperator, sed tyrannus. Huiusmodi imperium Martinus renuit dicens: »Christi ego sum miles; pugnare mihi non licet.«

Sed sunt quidam qui se sapientes esse dicunt, sed stulti facti sunt, qui audent affirmare quod regibus liceat episcopatus, uel abbatias, uel reliquas dignitates dare. Dicunt enim: Rex sacro oleo ungitur, clero et populo preficitur; igitur utriusque dignitates iure dare conuincitur. Horum falsissima  affirmatiua subruitur uerissima negatiua, eorumque negatio statuitur ueritatis affirmatione. Ego ergo percontor hos episcopatus, abbatie, prepositure utrum sint spirituales dignitates, an seculares? Respondebunt: Spirituales, nisi sint dementes. At Ego: Rex est spiritualis dignitas an secularis? Secularis, inquiunt. Ergo spiritualis dignitas nichil pertinet ad secularem personam. Adhuc ego sciscitor ab eis: Licet regi missam celebrare nec ne? Minime, inquiunt. Quare? Quia non est sacerdos, aiunt. Et ego: Si ideo ei non licet celebrare missam, quia sacerdos non est, ergo nec Ecclesiam, in qua missa celebratur, licet ei dare, quia laicus est. Igitur quia rex laicus est, et secularis, et gladium ad uindictam malefactorum portans, et per sacerdotale officium  uindex ire Dei constitutus est, et populo in sacularibus tantum prelatus, omni ratione repugnante non debet nec potest episcopatus uel abbatias uel preposituras, que spirituales dignitates sunt, dare. Seculares uero dignitates tamen, sicut sunt ducatus, presidatus, comitatus, debet et potest dare: sola autem Ecclesia debet spiritualia spiritualibus personis commendare. Unde sacri canones precipiuntur ut si quis per secularem potestatem ad canonicam dignitatem interuenerit, deponatur. Ioiada quippe sacerdos regem Ioas constituisse legitur; nunquam rex sacerdotem constituisse reperitur. Quod si obiicitur quod Ionathas ab Alexandro rege pagano, et Simon frater eius a Demetrio nichilominus pagano sacerdotium susceperint: sciendum  est quod ipsi sacerdotes erant, et a stirpe sacerdotali descenderant; sed officio suo, bellis incruentibus, priuati erant, ab istis autem officium suum solito more explere potestatem susceperant: ergo hec permissio non datio erat.

Porro si obiicitur quod in tripartita historia legitur quod ualentinianus imperator ad Ambrosium dixerit: Ego tibi commendo corpora, Deus autem animas: sciendum est quod Ambrosius prius iudex prouincie fuerit; accepto autem canonice episcopatu rex prouincie curam ei insuper delegauit. Quem morem adhuc in aliquibus ecclesiis nouimus obseruari, nempe episcopum utriusque episcopatus uidelicet et ducatus curam gerere: quod tamen scimus  sacerdotibus Christi minime congruere, quia nemo militans Deo implicat se secularibus negotiis .

Et si adhuc ad memoriam deducitur quod in uita S. Gregorii legitur quia imperator Mauritius precepit eum consecrari: sciendum est quod Gregorius erat canonice a clero et populo electus; sed cum ob pacis et concordie gratiam requireretur solito more imperatoris consensus, iussit eum consecrari, et assensum prebuit eius ordinationi.



CAP. uII. Unde prauus mos inoleuerit, ut dignitates ecclesiastice a principibus conferrentur?

Unde autem hic peruersus mos inoleuit, quod episcopatus dantur potestate regali, referam, ut accepi stylo ueraci. Beate memorie Leone papa a Romanis  excecato atque ab apostolica sede a tumultuoso populo propulsato, ad Carolum regem Francorum uenit, qui eum honorifice suscepit. Hic Carolus contracto exercitu Romam properat, seditiosos digna ultione puniens, expulsum papam pape sedi redonat: quem maxime, qui facit res mirabiles illuminat. Et quia tunc Romanum imperium rectore carebat, quia, ut traditur, Constantinus quintus imperator manibus iniquorum excecatus fuerat, uenerabilis Leo papa consilio principum et consensu cleri et populi, Romani imperii sceptra Carolo regi tradidit, Augustumque consecrans, coronam regni imposuit. Et quia idem rex Romanam Ecclesiam maximo honore sublimauerat, ac multis donis et muneribus, insuper et maximis allodiis  ditauerat, cum esset per omnia Catholicus sapientia et morum excellentia Deo et regno dignissimus, apostolice sedi subiectus, omni clero deuotus, Leo papa tertius de tali ac tanto adiutore gaudens, ei soli hoc priuilegium concessit, ut citra Alpes in partibus Gallie et Germanie eius uice episcopatus ecclesiastico more institueret. Quod priuilegium etiam successores ipsius ab apostolica sede promeruerunt, quia et ipsi per omnia Romane Ecclesie deuoti exstiterunt: qui tamen sapientes et uita probabiles, et diuino officio congruas personas elegerunt, et Ecclesiis dignos pastores absque ullo pretio prefecerunt.

Postquam uero uiri Deum ignorantes, et Ecclesie honorem exsecrantes absque Romana electione in  regnum irruperunt, et sceleratis ac perditis moribus imperium maculauerunt: hi tales regalem mansuetudinem Neronis more postponentes ac tyrannico more in clerum et populum dominium uiolenter, imo crudeliter extendentes, pacem Ecclesie et concordiam populi pertubare, apostolica statuta ac priorum regum ceperunt edicta uiolare. Qui iustitiam et equitatem abominantes, ciuile bellum, cleri populique discordiam, et omnem iniquitatem amantes, personas suis moribus congruas, iustitie ac legis Dei inscias elegerunt: quibus contra ius et fas episcopatus, abbatias, preposituras, aliasque dignitates summo pretio, more Giezi, uendiderunt.

Ecclesia autem uidens impios donis suis abuti, ac munera sibi a Christo collata a profanis profanari,  non uoluit ultra honorem suum alienis dare; sed ipsa per se filiis suis, prout condecet et expedit, dispensare. Sacerdotium autem a regno potest opprimi, non tamen potest obrui: et sacerdotes a regno possunt interimi; officium uero eorum non potest perimi. Quinimo Dominus Princeps sacerdotum sepius exercet uindictam in presumptionibus regum. Saul namque primus regum sacerdotes Domini iniuste occidit: ideo ipse iuste occisus in bello occubuit. Achab rex prophetas Domini quosdam a patria expulit, quosdam neci tradidit: ideo et ipse uulneratus morti succubuit. Ioas rex Zacariam sacerdotem lapidibus obruit: unde et ipse a propriis seruis occisus corruit. Azarias rex sacerdotium usurpauit:  ideo mox lepra eum inuasit. Herodes rex sacerdotium uendidit: ideo propria manu se interemit. Nero imperator Petrum primum papam crucifixit: ideo regno pulsus lupis preda exstitit. Decius imperator Sixtum papam occidere fecit: unde et ipse a demone obsessus periit. ualens imperator Athanasium episcopum a sua sede expulit: ideo ipse a Gothis incendio interiit. Iulianus imperator sacerdotes Christi persequitur: unde et ipse ab hostibus occiditur. Theodoricus rex papam Ioannem occidit: ideo subita morte supplicium eternum subiit. Et quid plura? Quotquot Ecclesie sacerdotes persecuti sunt, pessima morte exterminati sunt.



CAP. uIII. Respondetur ad obiectionem ab unctione regum petitam, concluditurque, et in ueteri, et in Nouo Testamento semper regno sacerdotium anteisse.


Quod si quis astruxerit has duas personas honore ac dignitate pares uideri, eo quod he sole in lege precipiuntur oleo sancto ungi: sciendum est quod rex tantum oleo, sacerdos autem chrismate ungebatur, et per omnia sua consecratio regis unctioni preferebatur; et in hoc etiam differebant, quod non sicut sacerdos a sacerdote, ita etiam rex a rege, sed a sacerdote etiam ipso consecrabatur. Hoc totum in figura contigit, sed Iesum Christum, uerum Regem et Sacerdotem expressit: quem Pater chrismate, et oleo exsultationis, nempe Spiritu sancto unxit,  et in caput gentium constituit, imo et angelis et hominibus Dominum prefecit. Qui Rex et Sacerdos quemcunque sue militie ascripsit, oleo et chrismate ungi precepit: genus regale et sacerdotale, ac regni sui heredes fecit. Hinc est quod baptizandos oleo et chrismate ungimus; quia oleo eos Christi regno, chrismate autem ipsius sacerdotio iungimus: per mitram, quam capiti imponimus, coronam regni exprimimus; per albam uestem, qua eos induimus, sacerdotalem dignitatem innuimus: iterum per mitram, pontificalem infulam notamus; per albam uestem regalem trabeam demonstramus. Igitur et in ueteri et in Nouo Testamento sacerdotium semper regno preferebatur, quando insuper et regnum per sacerdotium constituebatur.

 Iam illos familiariter queramus, quorum causa hanc lucubratiunculam susceperamus: qui ob pecunie amorem, ob laudis fauorem, et pro adipiscende ab ipsis principibus dignitatis alicuius honore predicant indoctis, ipsi maxime indocti, ubique in manu regum omnes dignitates pendere. Hi qui hec dicunt, aut laici aut monachi aut clerici sunt. Si laici sunt, tunc ut insipientes sunt irridendi, uel potius ut ignari a sapientibus corrigendi. Si autem monachi sunt, tunc desipiunt: qui aut ueritatem ignorantes errant, aut scienter errorem ob auaritiam sapientes, uerum se scire dissimulant. Si autem clerici sunt, uesani capitis sunt, qui ecclesiastico ordini ius ab ipso Domino collatum adimunt: illudque  laicali potestati conferunt; imo seipsos propria libertate spoliant, ac seruili laicorum ditioni cum Cain subiugant.

Igitur horum omnium stolide assertiones a sensatis sunt confutande, imo ab omnibus ratione utentibus reprobande: cum regnum sacerdotio, populus clero iure subiaceat, et sicut sol lune, spiritus anime, contemplatiua uita actiue, sic sacerdotium regno preemineat. Sed iam calamum de sacerdotali preconio contrahamus; eique dignis moribus placere studeamus: quatenus eius aulam, in qua soli sacerdotes et reges erunt, introire ualeamus. Amen.




ANNO DOMINI MCXXXuI
STEPHANUS DE BALGIACO AUGUSTODUNENSIS EPISCOPUS





NOTITIA HISTORICA


 Stephanus de Balgiaco  Gauceranni domini Balgiaci filius, patruus Humberti Aeduorum pontificis et Lugdunensis archiepiscopi, cathedram conscenderat iam an. 1112, ut constat ex charta Widonis de Monte Falconis, qua consuetudinem hospitalitatis ecclesie Augustodunensi dimittit in manu Seguini decani; sic enim explicit charta: Anno 1112: »Stephano Aeduorum pontifice, Ludo uico Francorum rege, Hugone Burgundionum duce, ind. u, epacta I, concurrente I, anno bissextili.« In chartulario Flauiniac. hoc diploma reperitur: Anno Domini 1113, presente domno Stephano, a monachis Flauiniacensibus Hugo de Merlenniaco poscebat feodum, quod a patre suo receperant: respondebant illi datum quidem feodum, sed ea conditione  ut, post Tetbaldi Hugonis patris obitum, rediret ex integro ad mensam fratrum. Auditis partibus, placuit episcopo ut Hugo feodo frui monachis permitteret, et quamdam summam illi persoluerent. »Testes, episcopus domnus Stephanus, Ansericus Augustodunensis prepositus,« etc. Eodem anno Hugonem Burgundie ducem induxit ut malas consuetudines in uilla Canauis, etc., S. Nazario et Aeduensi Ecclesie dimitteret, ut docet instrumentum hac de re confectum, cuius testes sunt »Seuinus decanus, Ansericus prepositus Aeduensis,« etc. Reperitur eius charta in tabulario Ungiacensi, que illius cenobii fundationem sequitur, queque nulla temporis nota signatur, qua prohibet ne monachi »in causas  ducantur forenses,« et iubet ut »si quis aduersus eos aliquam suscitauerit calumniam, in suam ueniatur audientiam, quatenus in ipsius presentia iudicio Ecclesie orta in ecclesiam querimonia sopiatur.« In altera, que in Besuensi Chronico refertur, cum Iosceranno Lugdun. archiepiscopo, et Walterio Cabilon. presule sua subscriptione confirmat donum Besuensi monasterio factum a dominis Montis Salionis. In tertia quam refert D. Mabill. tom. u, in append., num. 72, scribit Stephano Cisterciensi abbati, se religionis illius bono odore plurimum delectatum, dare ecclesiam Combusii liberam, etc. Adfuit Trenorchiensi synodo anno 1115. Exstat ad eum Paschalis pape II epistola, qua sub sua tutela  Eduensem Ecclesiam suscipit, omniaque eius bona confirmat. Data est Laterani II Idus Martii, Incarnat. Dominice anno 1116. »Anno 1125 Erbertus positus est abbas ,« presentibus et laudantibus Hubaudo Lugdun. archiepiscopo, Stephano Aeduensi, et Gauceranno Lingonensi. Perardus refert illius chartam, qua iudex a summo pontifice delegatus, uillam Dianetum adiudicat abbati S. Benigni Diuionensis, quam »Guido comes Salicus calumniabatur.« Ad eum scripsit Ludouicus rex mandans ut ecclesiam de Charitate, ex precepto domini pape, »de ecclesia de Ulmo inuestiat.« Presens fuit sacro Philippi filii Ludouici uI regis an. 1129. Quo etiam anno subscripsit precepto eiusdem regis pro restitutione monasterii Argentoliensis  facienda abbatie S. Dionysii. An. 1134 Herberto S. Sequani abbati septem ecclesias, quas enumerat, ab eius monasterio, tam suo, »quam decessoris sui sancte recordationis Norigaudi episcopi« tempore possessas concedit et confirmat. Subscribunt post ipsum Guillermus decanus, Gerardus archidiaconus, etc. Memoratur in chartis Ungiacensis cenobii annis 1134 et 1135. An. 1136 approbat donationem Constantino illius cenobii abbati factam a Gaudino de Bruismo. Inter excerpta ex prima charta Fontanetensi id lego: »Ego Stephanus Aeduensis episcopus et nostre Ecclesie conuentus, domno Bernardo abbati de Claris-uallibus locum, quem uulgo Fontanetum appellant, in abbatiam construendam  dedimus,« etc. Exstat et alia eiusdem charta in gratiam eiusdem cenobii: »Stephanus Aeduensis episcopus fratri Willermo abbati Fontaneti . . . . . tuis postulationibus annuentes, monasterium ipsum . . . . . sub sancte Aeduensis Ecclesie et nostre dignitatis tutela et protectione suscipimus . . . . . statuentes, ut quecumque bona . . . . . monasterium impresentiarum possidet . . . . . et que in futurum poterit adipisci, firma tibi tuisque successoribus et illibata permaneant, etc. Ego Stephanus episcopus subscripsi, ego Willermus decanus, Galterius precentor, etc. Actum est hoc Aedue anno ab Incarn. Domini 1136, ind. XIu.« Eius tempore, et ut uidetur studio et opera clerici S. Symphoriani prope  Augustodunum, »regularem uitam non solum habitu susceperunt, sed et corde eam secuti sunt.« Unde sue erga eos beneuolentie signa plurima reliquit. In primis dedit ecclesias de Draciaco, de Benciis et de Anulcio, ut patet ex charta quam apud nos asseruamus. Non mediocrem litem inter ipsos et Hugonem de Giscio ac cognominem de Saphra milites ortam diremit, et sua iura canonicis conseruauit. Denique Gebennensem episcopum cum ipsis adiit, suisque precibus effecit ut sex ecclesias cum earum appenditiis ipsis tribueret. Chartam habemus, que sic desinit: »Facta est charta ista apud ciuitatem Gebennarum, precipiente domno u . . . . . . . . . eiusdem ciuitatis episcopo, anno Incarnationis Dominice MCXu. pontificatus autem domni pape Paschalis II  nono decimo. S. W. episcopi,« etc. In characteribus annorum Christi mendum irrepsit, ex annis pape facile corrigendum. Ad eum scribit Innocent. II, mandans ut Al. subpriori Cluniaci, quem uizeliaci monachis abbatem dederat, uice sua consecret.

Tandem stephanus mundanarum rerum tedio affectus, abdicato episcopatu, uitam religiosam in cenobio Cluniacensi amplexus est, ac postea inter  Petri uenerabilis manus animam Deo reddidit; quam rem testatur pius abbas epist. uI libri quinti, his uerbis: »uenerabilis et cum honore nominandus D. Stephanus Aeduensis episcopus . . . . . spretis parentibus, nobilitate, fastu, diuitiis, ipsis etiam episcopatus infulis, pauperem Christum pauper secutus est, et in sancta deuotione toto mentis affectu perdurans, atque inter manus meas Deo spiritum reddens, cum ueneratione tanto sacerdoti congrua, tam a me quam a fratribus Cluniaci conditus est, retro chorum a parte prioris maioris,« ubi habet mausoleum notatum n. 22, et epitaphium pictum in pariete, quod habetur in Historia Bressie et Bugeii Samuelis Guichenon, quo uocatur »Ecclesie pax et apter pater pauperum.« uerba sunt Guillelmi Guirin  archiclaui Cluniaci, in Historia manuscripta magnorum priorum. De hoc Stephano uidetur intelligendum, quod in ueteri Martyrologio Aeduensis Ecclesie lectum a se testatur quidam e nostris: »uII idus Ianuarii obiit dominus Stephanus uenerande memorie episcopus, qui inter innumera beneficia que contulit Aeduensi Ecclesie, dedit etiam ecclesiam Colomelle ad mensam fratrum«





[NOTA.]

Petrus Cluniacensis abbas de Stephano primo Augustodunensi hec habet epistola 6 libri u, ad Humbertum de Balgiaco archidiaconum Augustodunensem:

Addat tibi stimulos ueniendi ad religiosa uite castra uenerabilis ille et cum honore nominandus Stephanus Aeduensis episcopus, auunculus, ut audio, tuus, qui, spretis parentibus, nobilitate, fastu, diuitiis, ipsis etiam episcopalibus infulis abiectis, pauperem Christum pauper secutus est, et in sancta deuotione toto mentis affectu perdurans, atque inter manus meas extremum Deo spiritum reddidit cum ueneratione tanto sacerdoti congrua, tam a me quam a fratribus Cluniaci conditus est.





NOTA P. LABBE.

Tractatum illum De sacramento altaris a Ioanne Montolouio Aeduensi cantore anno 1517 primum editum dicatumque Iacobo Huralto eiusdem urbis episcopo, omnes fere quos uidi tribuunt huic primo Stephano, sed nondum uidi, qui ratione aliqua id stabilire fuerit agressus.





STEPHANI DE BALGIACO AUGUSTODUNENSIS EPISCOPI TRACTATUS DE SACRAMENTO ALTARIS.

*



PROLOGUS.


Ordinatrix omnium Dei sapientia attingens a fine usque ad finem fortiter et disponens omnia suauiter , scilicet Dei Filius, miro et ineffabili modo se carne induens, stola immortalitatis nos induit, et corruptibili indumento incorruptionis. Qui expleta dispensatione a Patre sibi credita, uolens nobis relinquere omnia saluti necessaria, uisibili materia ordinauit et fieri precepit inuisibilia sacramenta. Quomodo enim posset homo intelligere dona spiritualia, nisi aliquo uisibili moueretur ad ea percipienda? uirtus enim sacramentorum inuisibilem operatur effectum. Quod  exemplorum documentis liquido apparebit. Sacramentum baptismi ordinatur in aquis regeneratiuis; quia sicut aqua sordes exteriores abluuntur, ita spirituali gratia in lauacro regenerationis data mundantur interiora inquinamenta. Item in copula maris et femine, que coniugium dicitur, unitas capitis et membrorum, id est Christi et Ecclesie, intelligitur. Item olei unctione figuratur operatio diuine misericordie. Oleum enim sanat, reficit, et supernatat: Dei misericordia contritos sanat, contritiones alligat, esurientes pane indeficienti reficit et satiat, et iudicio superexaltat. Hoc modo in ecclesiasticis sacramenti,  Spiritu sancto cooperante, ordinatis inuisibiliter operatur gratia septiformis. Licet enim unus et idem sit Spiritus qui in singulis prout uult operatur, tamen pro uarietate distributionum assignatur diuisio gratiarum. Nam diuisiones fiunt donorum pro qualitate suscipientium. Nulla igitur in Spiritu uarietas, sed sine omni alteratione identitas. Diuidit quibus uult et quantum uult, et non diuiditur: omnia continet, et in omnibus est. Qui dat, ipse donum est. Et cum dona sint diuisa, unus manet et indiuisus; qui donat, unus est, qui in se dato dat plura; et cum sit quod datur, ipse est dona diuersa. Omnia que donantur ad unum referuntur, uelut cum quis distribuat alii aurum, alii argentum, alii copiam gemmarum, multa diuidit, et unum facere intendit, scilicet mutuum obsequii et  amicitie cum gratiarum actione. Ita in distributione donorum Spiritus sanctus plura distribuit, et unum efficit. Sed quod unum templum Dei, de quo Apostolus: Templum Dei sanctum est, quod estis uos , hoc templum Spiritus sanctus sui infusione imbre salutifero rigat, et ab omni ruina et corruptione conseruat. Hec est pluuia uoluntaria qua aspergit hominem septiformis gratia. Prima custodit ostium cordis, et uitia introire non permittit. Secunda que sint facienda scrutinio mentis legit, et deliberat ut se et alios erudiat. Tertia, que sordes uitiorum purgat, de corporibus obsessis demones fugat. Quarta, expulsis tenebris, introducit opera lucis. Quinta est in operibus misericordie; ut in pauperum uisitatione, peregrinorum susceptione, pedum ablutione, mortuorum  inhumatione. Sexta, a seruitute peccati eximitur homo ad libere seruiendum Deo. Septima in ara crucis crucifigit hominem cum uitiis et concupiscentiis. Sic fungitur in se homo uice ostiarii, lectoris, exorciste, acolythi, subdiaconi, atque sacerdotis. His uirtutibus homo interior adornatur. Ad quod significandum, predictorum graduum ministerio Ecclesia decoratur. Sed qui ad hos gradus promoueri intendunt, regale signum prius accipiunt, quod habent in summitate capitis expressum, et a rotunditate corona nuncupatum. Tonsio capillorum et rasura ostendunt uitia que pullulant et succrescunt esse resecanda: rotunda forma tonsionis regnum spirituale quo preeminent ceteris. Hi sunt genus electum, regale sacerdotium, gens  sancta, populus acquisitionis ; predicto stigmate insigniti, dicuntur clerici, eo quod eos Dominus sortitur et ipsi Dominum sortiuntur. Quod autem sint de sorte Domini designant qui in tonsione in persona eorum dicunt: Dominus pars hereditatis mee . Item: Hec est generatio querentium Dominum, querentium faciem Dei Iacob . Et in alio psalmo: Funes ceciderunt mihi in preclaris: etenim hereditas mea preclara est mihi . Ad cuius gloriam preclare hereditatis perueniunt milites Christi qui mundo renuntiant, et Deo militant, de laboibus suis uite necessaria querunt, superflua abiiciunt, et mundum contemnunt. Unde non immerito signo regio signantur, qui se Dei heredes, et in regia et in preclara hereditate regnaturos  se profitentur. Tonsura capillorum a Nazareis uidetur habuisse exordium, qui crine seruato deuotione completa caput radebant. Unde ab apostolis est institutum ut qui diuino cultui sunt mancipati hoc signaculo sint Domino consecrati. His prelibatis, ordinem predictorum graduum exsequamur.



CAP. I. Ostiariorum officium.

In primo sunt ostiarii, quorum est prouida sollicitudo ostium ecclesie seruare, deposita in ecclesia fideliter custodire, indignis ianuam claudere, dignis aperire, ut et quos cognouerint recipiendos admittant, quos repellendos excludant. Inde enim quod dantur eis claues ecclesie, episcopo dicente. Sic agite, quasi reddituri rationem de rebus que his clauibus recluduntur. Sed ad discernendum qui sint  digni uel indigni, cautela ostiarie ministrationis eget auxilio gratie spiritualis. Primitiua etenim Ecclesia usque ad Euangelium catechumenos recipiebat. Post Euangelium iubebantur exire: quia nondum uocati, indigni erant communicare sacramentis. Excludebantur et ethnici, qui omnino a fide erant alieni. Sic excommunicati, ab introitu ecclesie et sacramentorum participatione sunt eliminandi.



CAP. II. De lectorum officio et ordinatione.

In secundo sunt lectores, qui debent Scripturas canonicas legere, et que legerint distincte pronuntiare, pronuntiata pie et fideliter intelligere. Qui enim distincte legunt et pronuntiant, auditoribus intelligentiam parant; qui uero confuse, sensus eorum perturbant. Oportet lectorem esse preditum  scientia, munitum eloquentia; quatenus cola et commata, distinctiones, subdistinctiones, accentuum uarietates discernere sciat, et que secundum systolem uel diastolem, siue encletice fuerint pronuntianda. Sed nisi intus sit qui doceat, in uanum lingua docentis laborat. Opus est eum esse moribus ornatum, honeste uite probatum, ne a se Spiritum docentem repellat. His datur tenendus in manibus codex diuinarum Scripturarum, precipiente episcopo et monente, ut conuenienter tractent suum ministerium, his uerbis: Accipite, et estote uerbi Dei relatores: si fideliter et utiliter officium uestrum impleueritis, partem habituri cum iis qui uerbum Dei bene ministrauerunt.



CAP. III. De exorcistarum officio et ordinatione.


Tertium ordinem ornant exorciste: sic uocati a potestate adiurandi, quia in fide S. Trinitatis demones expellunt de corporibus obsessis. Hi debent coram Deo et hominibus clarere munditia uite, sordibus uitiorum expulsis, sancti Spiritus gratia mundante. Qui enim super immundos spiritus habent imperium, eos oportet habere spiritum mundum. Et qui tradita sibi potestate malignos spiritus eiiciunt de corporibus obsessis, spiritu benignitatis et operibus mundis uitia et immunditias expellant de cordibus suis, et quorum medicina aliis proficit sibimet sciant mederi. Non enim probatus est medicus qui alii medetur, nesciens curare morbum quo leditur: precipue cum eodem languore laborent ipse et ille  cui medetur. His quia ex re nomen habent, dat episcopus librum exorcismorum, dicens: Accipite, et habete potestatem ponendi manus super energumenos et catechumenos.



CAP. Iu. De acolythorum officio et ordinatione.

Officium acolythorum qui quartum obtinent gradum, est ante diaconem ferre cereum accensum cum ceroferario usque ad analogium, et tenere debent, dum legitur Euangelium, et dum misse celebratur sacrosanctum mysterium. In quo significatur quod sicut in manibus gestant lumen uisibile, ita lumen splendidum quod est Christus, habeant in mente, fide et operatione. Exemplo enim uite, et uerbo doctrine tenentur de suis et aliorum cordibus tenebras expellere: et radio sui luminis alios illuminare.  Unde quia et nomine et re sunt ceroferarii, accipiunt candelabrum cum cereo, ut sciant se ad luminaria accendenda mancipatos. Accipiunt et urceolum, in quo datur eis potestas infundendi aquam in calicem Dominicum. Quibus dicitur: Accipite ceroferarium cum cereo, ut sciatis uos ad accendenda Ecclesie luminaria mancipari. Accipite urceolum, quo infundatis aquam in calicem Domini.



CAP. u. De officio, et ordinatione, et continentia subdiaconorum.

Quinto gradu precellunt subdiaconi, non ordine numerandi, sed priuilegio dignitatis. Horum est ministerium epistolam legere, leuitis ministrare, altaria componere, substratoria, pallas, corporalia lauare, aquam ablutionum in baptisterium uergere,  de oblationibus ponere in altario quantum possit sufficere populo. In ministerio altaris approximant, quia uasa in quibus fit consecratio Dominici corporis et sanguinis portant. Unde sermo propheticus ad istos dirigitur: Mundamini, qui fertis uasa Domini . Propterea lex continentie que munditiam parat et conseruat, eis indicitur; cuius obseruantia non est nature, sed gratie. Quod enim de carne est caro est; quod de spiritu, spiritus est . Dicuntur subdiaconi, quasi sub leuitis ad eis seruiendum ordinati. Et quia plus aliis predictis ordinibus ministerio altaris eis appropinquare permittitur, inter sacros ordines numerantur. Ad designandum eorum officium, dat eis episcopus patenam et calicem, archidiaconus urceum cum aqua et manutergium: quibus  presbyter et leuita tractaturi Dominica sacramenta, lauent et mundent manuum inquinamenta. Manipulus eis datur ab episcopo dicente: Accipe manipulum, imple ministerium tuum: potens est enim Dominus, ut augeat tibi gratiam. Induendo tunicam, dicat episcopus: Induat te uestimento salutis, et indumento iustitie circumdet te semper.



CAP. uI. Quod Christus ecclesiasticas administrationes susceperit.

Dominus noster in propria persona predictas suscepit administrationes, quatenus exemplo sui cum pia deuotione et uite emendatione suscipiendas esse demonstraret. Qui enim Spiritus est incircumscriptus, Sanctus sanctorum, Deus homo factus, in  utero uirginis circumscriptus, de plenitudine sua uoluit nobis circumscribere unctionem S. Spiritus, qua ungimur in singulis ordinibus. Unde quicunque ad suscipiendum ordines accedit, sollicite bene uiuendo caueat ne effectum unctionis spiritualis amittat. Euacuatur enim S. Trinitas, ubi interuenit uite turpitudo. Qui enim de usuris, simoniis, falsis testimoniis, periuriis, et aliis modis illicitis male acquirendo lucra sectantur, unctionem a se expellunt, et puluere sordido squalidi efficiuntur. Officio ostiarii usus est Dominus, quando funiculo de resticulis facto, uendentes et ementes de templo eiecit, et cathedras nummulariorum euertit. Hoc autem spiritualiter in Ecclesia agitur, cum Giezite et Simoniaci, et alii qui de donis Dei gratuitis turpia querunt  lucra, a consortio fidelium expelluntur. Propterea ipse ait: Ego sum ostium. Per me si quis introierit, ingredietur, et egredietur, et pascua inueniet . Ingredietur, ipso cooperante et ducente in presenti, ad iustitiam, et bene expleta sibi credita dispensatione, in futuro egredietur ad gloriam. Lector fuit, cum in medio seniorum, in libro Isaie legit: Spiritus Domini dulcis super me, ad euangelizandum pauperibus misit me . Exorcistam se ostendit in demoniorum eiectione, et in aurium surdi et muti apertione dicens: Effeta, quod est aperire , in quo exorcistis significandum reliquit eorum ministerio aperiri ora ad confitendum, et corda ad credendum, et bene operandum. Quod fit, quando expulsis demoniacorum operum  tenebris, uerum lumen Iesum Christum suscipiunt in cordibus suis. Acolythi uices in se ostendit, dicens: Ego sum lux mundi. Qui me sequitur non ambulat in tenebris, sed habebit lumen uite . Subdiaconi: quando aqua missa in peluim, linteo se precinxit, et pedes discipulorum lauit. In quo docemur quod pedes suos et aliorum lauant, qui, puluere terrene cupiditatis expulso, irriguo caritatis quod letificat ciuitatem Dei, lauant pedes uitiorum, et desideria carnalia expellunt.



CAP. uII. De ordine diaconi seu diaconatus.

Auctoritate Noui et ueteris Testamenti, et humilitate Domini nostri Iesu Christi in se hoc mysterium suscipientis, commendatur ordo diaconi, cui  sextus gradus attribuitur, ut ex perfectione senarii eius dignitas demonstretur. In ueteri Testamento post ordinationem Aaron et filiorum eius, ex precepto Domini a Moyse institutam, eidem preceptum fuit quatenus in adiutorium diuini mysterii tribus Leui ordinaretur: quibus fuit iniuncta dispensatio coram Aaron et eius filiis seruire in tabernaculo federis. Arcam et uasa et utensilia gestabant, et in circuitu castrametantes, tentoria constituebant. Et quia a uiginti annis et supra hominis uigor ascendit, in hac etate iussi sunt in omnibus predictis ad transportandum deponendis et iterum resumendis deseruire. Ad exemplar huius institutionis, apostoli, tempore gratie septem uiros boni testimonii, plenos Spiritu sancto eligentes, et oratione facta manus  imponentes ordinauerunt. Dicti autem sunt diaconi, quasi seruitio altaris mancipati. Quibus institutum est super eumdem humerum planetam complicare. Cum enim ordinantur, debent iugum Domini accipere, quo omnia ad sinistram, id est, uitam temporalem pertinentia premant et despiciant, donec, finitis laboribus, in dextra, id est, in uita eterna et beata requiescant. De his statutum est canonica et apostolica preceptione ut, uicario Christi in Sancto sanctorum intreunte, septem in sublimiori gradu assistentes, mense altaris seruiant: et gratia septiformi insigniti, Spiritum sanctum coadiutorem habeant. Hi sunt septem angeli tuba canentes, septem candelabra, septem tonitrua. Debent enim sapientes, alta mysteria resonando manifestare, sicut  scriptum est: Quasi tuba exalta uocem tuam, tu qui euangelizas Sion, exalta, noli timere . Et iterum. Clama, ne cesses . Opera eorum lucida sunt: ne turpitudine uite reprobi sint, cum aliis predicauerint . Asperitas sermonis sit in aliorum correctione ut comminando, arguendo , quodam modo uideantur tonitruum emittere. Sic Dominus comminando terrebat, dicens: Omnis arbor que non facit fructum bonum, excidetur, et in ignem mittetur . Et B. Lucas: Genimina uiperarum, quis docuit uos fugere a uentura ira? . Officium istorum est preconizare ad orandum, mouere genua ad flectendum, legere Euangelium. Horum etiam est sacramenta Dominici corporis dispensare, mensam Dei adornare.  Sacerdos autem de manu diaconi debet accipere calicem Domini: causa uitande presumptionis, dum hi celebrant albis induti, altario assistant, et habeant interius albedinem, quam preferunt exterius, munditiam mentis significantem, quatenus qui exteriori habitu humiliter uestiuntur, spiritualiter uirtutibus induantur. In quibusdam habent uicem sacerdotis, ut in ministerio baptizandi, communicandi, delicta confitentium misericorditer suscipiendi. ue illis qui ministerium sibi creditum pie et iuste non impleuerint, quia peribunt morte horribili. Audiant quid indictum est leuitis a Moyse, de morte corporali. Interdictum erat in lege, ne uasa tangere nuda presumerent, nisi prius a sacerdote inuoluta  fuissent. Illi metuebant mortem corporis: plus metuenda est mors anime eternalis. Propterea dicente Apostolo: Oportet diaconos esse irreprehensibiles, id est sine crimine, continentes, non bilingues, non turpia lucra sectantes. Probet se unusquisque et sic ministret .



CAP. uIII. Quando Christus leuitarum officium suscepit.

Leuitarum ministerium Dominus suscepit, quando cena facta sacramentum sui corporis dispensauit, et discipulis tradidit. Ubi Apostolos dormitantes ad orandum excitauit, leuitam se ostendit. Ait enim: uigilate et orate ne intretis in tentationem.  Cum autem ordinatur , episcopus solus manus imponit, quia non ad sacerdotium sed ad ministerium ordinantur. Ponit etiam stolam super sinistrum humerum: in quo monentur iugum Domini equanimiter esse sustinendum, et ut pertinentia ad sinistram corde et ore despiciant. Datur eis textus Euangelii, in quo accipiunt potestatem legendi Euangelium, et predicandi  .



CAP. IX. De ordine presbyteratus.

Ordo presbyterorum primus et summus, in perfectione septenarii ultimus est ordinatus. In quorum figura Aaron et filii eius seruiebant in tabernaculo federis, sicut scriptum est: Moyses et Aaron in sacerdotibus eius. In lege sacerdotes dicebantur, qui  nunc presbyteri uocantur; et qui tunc principes sacerdotum, nunc pontifices siue episcopi dicuntur. Hi successores apostolorum, alios ordinant ad sui ordinis ministerium. Ordinantur presbyteri, ut sint episcoporum coadiutores ad regendum et instruendum Dominicum gregem. Sic Moyses LXX uiros prudentes elegit, quorum consilio innumeram populi multitudinem rexit. Inde est quod uII discipulorum uices obtinent in ministerium sibi commissum. Sicut enim illi missi sunt a Domino in omnem ciuitatem et locum quo erat ipse uenturus, ut ei predicando et miracula faciendo uiam prepararent, et infidelium corda ad fidem conuerterent, ita presbyteri nostri coadiutores, baptizando, rudes populos  instruendo, communicando, et cetera sacramenta dispensando, nostras uices supplere debent. Excipiuntur illa, quibus quadam prerogatiua fulget et preeminet episcopalis dignitas, que sunt quinque: basilicarum dedicatio, chrismatis unctio, manuum impositio, clericorum ordinatio, super populum benedictio. Hec potestas solis episcopis attribuitur, ne ab omnibus uindicata, soluto obedientie uinculo insolentiam generaret. Utrique sunt uicarii summi pontificis qui primo offensus culpa originali, quotidie offenditur actuali. Ut illa euacuaretur, semel mortuus est in cruce: ut ista deleretur, uoluit ministerio sacerdotum sacrificari iterata immolatione. Unde quidam uersificator:

Mortuus ille semel, licet ultra non moriatur
 Idem quotidie sine uulnere sacrificatur.

Ipse sacrifex est et sacrificium, hostia et sacerdos, quia Deus est et homo. uicarius eius, quia tantum homo, sacrificans tantum est et sacerdos. Ille Mediator Dei et hominis homines Deo reconciliauit; iste populum Deo placabilem reddit. Ille ad dexteram Patris pro nobis interpellat; iste pro grege sibi credito orat. Ille peccata dimittit; iste ligat et soluit. Ille in ara crucis hostiam sanctam et Deo placentem se Patri obtulit; iste ipsum eumdem offert in mensa altaris. Nobis autem qui quotidie labimur, ut eius interuentu releuemur, fuit necessarium habere presentem hunc salutis nostre auctorem.  Unde Deus misericors iterata immolatione uoluit se nobis exhibere presentem, non tamen uisibilem; quatenus eo presente summo et uero Sacerdote sine ullo horrore corda fidelium magis conterantur, et fidei deuotio augeatur. Sic enim recolimus eius passionem, resurrectionem atque gloriosam ascensionem. Quod ita a nobis recolendum est, ut memores suorum beneficiorum, ipsi commoriendo conformemur, ut in gloria Patris per ipsum et cum ipso resurgere ualeamus. Nullus modus fuit conuenientior excitare peccantes ad penitentiam, quam Christi opera reducere ad memoriam. uisus est in laborum tolerantia egisse penitentiam qui nec penituit, nec adminiculo penitentie indiguit, sicut scriptum est: Peccatum non fecit nec inuentus est dolus in ore  eius . Unde in eo penitentia non fuit, sed penitendi formam nobis donauit. Et licet crux Christi hec omnia representet, tamen res ipsa efficacior est quam figura. Et cum presens est uenie largitor, magis confidit exaudiri deuotus peccator. Mira potestas non humana, sed angelica, quam Dominus in se suscipiens commendauit, et a nobis suscipiendam contrito corde et humili demonstrauit. Inter cenandum, corpus et sanguinem suum discipulis tradens, inquit: Hoc facite in meam commemorationem , et ipse suscepit, cum tormentum crucis patienter et uoluntarie sustinuit. Oblatus est enim quia uoluit. Quod exemplo docuit a nobis summa deuotione celebrari. Unde apostolus: Quicunque manducauerit panem, et biberit calicem  Domini indigne, reus erit corporis et sanguinis Domini . Suscepturi igitur curam sacerdotii, coram summo et uero Sacerdote fulgeant puritate conscientie, et munditiauite. Isti cum ordinantur, ab episcopo super capita eorum manum tenente, benedicuntur. Omnes autem presbyteri astantes cum episcopo manus leuant, et Spiritum sanctum inuocant. Inuocatione facta, stola super utrumque humerum ponitur, ut per arma iustitie a dextris et a sinistris muniantur. Datur eis calix cum uino, et patena cum hostia, in quo traditur eis potestas ad offerendum Deo placabiles hostias. Propterea oleo sancto manus inunguntur, per quod gratia sancti Spiritus eis oblata significatur et quod abundent  operibus misericordie designatur. In his etiam, manus sacerdotis que in figura crucis oleo sancto signantur, conformantur manibus Christi, et illud insigne miraculum et salutiferum quod inter manus sacerdotis fieri creditur: hec manus Christi operantur, qui ait: Sine me nichil potestis facere . Unde cum ipso et per ipsum et in ipso, totum agitur sacrificium. Unctio episcopis fit in capite, quia ordinantur uicarii illius qui unctus est oleo letitie in plenitudine. In unctione uisibili, que est sacramentum spiritualis unctionis, datur potestas ligandi atque soluendi. Induti amictu, alba cingulo, stola planeta superuestiuntur, per quam supereminentia caritatis intelligitur.



CAP. X. De significatione uestimentorum sacerdotalium.


Quoniam de indumentis ueteris sacerdotii, eorumque significatione a multis tractatum est, ea sub silentio premittentes, noui sacerdotii uestimenta et eorum significationes, quod ad presens attinet, paucis explanare curabimus. Sciendum autem est quod sacerdos celebraturus sacrosanctum mysterium quod excellit omne sacramentum, capitis sui, scilicet Christi, cuius membrum est, uices in se suscipit. Caput eius amictu uelatur, in quo diuinitas uelata humanitate figuratur. Unde in Apocalypsi angelus nube amictus de celo descendisse legitur. Alba designat gloriam Dominice resurrectionis, quam nuntiantes angeli apparuerunt in uestibus albis.  Ideoque induitur ueste alba, ut candidatione uirtutum ostendatur ornandum esse nouum sacerdotium. Cingulum quo alba constringendo renibus coaptatur, mittit nos ad illum euangelicum sermonem, quo Dominus ad precingendum lumbos nostros nos hortatur . Mappula qua solent siccari stillicidia oculorum, excitat nos ad uigilandum. Unde Dominus discipulis ait: uigilate et orate, ne intretis in tentationem . Et alibi: uigilate, quia nescitis quando Dominus ueniet . Stola circumdata collo, ad interiora descendens, significat obedientiam Filii Dei et iugum seruitutis quod pro salute hominum portauit. Obediuit Patri usque ad mortem crucis , et subiecit se seruituti. Que enim maior seruitus ea qua opprobria, irrisiones,  et flagella sustinuit? Qui ergo stolam humeris superponit, sciat iugum Domini esse suaue et onus eius leue quod se portaturum promisit. Casula undique integra, unitatem fidei designat. Hec est illud uestimentum Aaron in cuius barbam unguentum a capite effluxit, et in oram uestimenti eius . Per hoc autem signatur unctio spiritualis qua unctus est Christus pre consortibus suis . Hec in apostolos et in uniuersos Ecclesie ministros emanauit. Extensio manuum sacerdotis extra casulam pretendit in cruce manuum Christi extensionem. Que ante et retro quasi diuidi uidetur: hoc est quod duo parietes dissidentes angulari lapidi uniuntur. Amictus ad decorem, super casulam replicatur,  quia Filii Dei humanitate omnis Ecclesia decoratur.



CAP. XI. De ornamentis episcorum.

Preter hoc pontifices una tunica utuntur, secundum quosdam, duabus tunicis, et annulo, pallio, mitra, et sandaliis. Usus est Aaron hyacinthina tunica, quam sibi induit Dei sapientia, et apostolos uestiuit, dicens: Omnia quecunque audiui a Patre meo, nota feci uobis. Hec est tunica illa inconsutilis que sine damno scindi non potuit. Alia tunica serica, trahens originem a uermibus, Christi est caro concepta de Spiritu sancto, qui de se ait: Ego sum uermis et non homo . Annulus in digito, Ecclesiam cuius minister est, sponsam Christo associat: et fulgore suo, dona sancti Spiritus fulgentia  demonstrat. Pallium de ouino uellere contextum, humilitatis est ornamentum: quanto enim quisque altior, tanto debet esse humilior. Illis solis pontificibus datur, qui a sede apostolica mittuntur. In sandaliis signatur, quia uenit ad nos calciata Diuinitas, sicut scriptum est: In Idumeam extendam calceamentum meum . Mitra, que est corniculata, pretendit coronam spineam, per quam ad unam fidem conuenerunt duo Testamenta, illa grauiter pungens, nostram suauiter demulcens. Illa, amara: nostra, dulcedine plena. ue illis qui illam non gestant penitenti corde, ad sui et aliorum correptionem. ue illis qui de cruce descendunt, et crucis mysterium in se depingunt.



CAP. XII. De obseruandis in misse celebratione.

 Talibus indumentis sacerdos decenter ornatus, ueniens ad altare, confitetur se indignum celebrare tam excellens mysterium, quia in conspectu illius cuius immolatio representatur, nullus nisi per gratiam suam est iustificatus. In confessione percutiendo pectus, gemit pro peccatis et oratione fratrum, a Domino postulat sibi indulgeri, dicens: Mea culpa, promittit ut de his penitentiam agat, in quibus conscientia eum accusat. Osculatur Euangelium et altare, significans illum qui osculo sue incarnationis fecit utraque unum, conuersione Iudeorum et gentium. Tenet dexteram partem altaris, quia Christus in lege promissus, primum Iudeis quam gentibus predicauit. Tunc gentiles sinistram tenebant, quia alieni erant a diuino cultu propter  idolorum culturam. Interim de propheticis uel apostolicis scripturis chorus Deo laudes concinit: et pneumatizando Kyrie eleyson, supplicat sibi misereri. Ter triplicatum signat trinitatem angelorum, que triplicata, laudes incessanter summe Trinitati decantat. Finito pneumate, choro tacente, sacerdos se conuertens ad occidentem, clerum salutat et populum, dicens: Dominus uobiscum, quasi quia dignatus est inter uos habitare uisibili presentia, maneat in uobis habitante gratia: et ab occursu infidelitatis conuertat corda uestra ad orientem ueri luminis. Ista salutatio fit ab episcopis, dicendo, Pax uobis. In quo ostenduntur specialiter esse uicarii Christi, qui apostolos in hunc modum salutauit.  In festiuis diebus solet Gloria in excelsis decantari. In quo innuitur congratulandum esse meritis sanctorum qui sancti sunt socii angelorum gratia illius cuius natiuitas ab angelis pastoribus est nuntiata. Quam laudem consequenter uociferat totius cleri conuentus, laudans Deum tanquam multitudo celestis exercitus. Postea respiciens ad orientem, scilicet spiritualiter ad eum de quo scriptum est: Oriens nomen eius : exclamat, Oremus, monens se et alios orare; quia Dominus orauit et discipulos ad orandum excitauit. Lectione siue epistola pronuntiata, sequitur responsorium et Alleluia. Lectio, sanctorum Patrum monita et exhortationes, epistola subsequentium predicationem representat. Responsorium, fidem audientium qui eorum predicationi  prebuerunt assensum, unde responsorium nominatur, quia responsio secundum uoluntatem interrogantium assensus est uel concessio. uel graduale dicitur, quia per gradus uirtutum ad hoc peruenitur. Oportet enim ut eos qui rudimenta fidei suscipiunt, gratia Dei preueniat; et ut stabiles maneant, subsequatur. Unde alleluiatici cantus modulatio subsequitur, que laudes fidelium Deo dicatas exprimit, et gratiarum actiones Deo deuotas, quibus suspirant ad eterna gaudia. uerbum est breue: sed longo protrahitur pneumate. Nec mirum si uox humana deficit ad loquendum, ubi mens non sufficit ad cogitandum, quia que uox, que lingua poterit repetere que preparauit Dominus diligentibus se?  Tractus qui, tacito Alleluia, in quibusdam  temporibus decantatur, significat gemitus et suspiria penitentium in conualle lacrymarum: gemunt et suspirant et gaudio ciuium supernorum congratulantur, ut ita irriguum inferius sursum fluens irriguo superiori misceatur. Hoc gemitu suspirabat qui dicebat: Liquefacta est anima mea . Postea a diacono, uel a sacerdote Euangelium a dextro cornu altaris transfertur ad sinistrum: dextra attribuitur Iudeis, propter legis uenerationem; sinistra gentilibus propter idololatriam exsecrabilem. Illis credita euangelica doctrina, prius a Iudeis repulsa. Unde in sinistra parte et uersus aquilonem legendum est Euangelium, ut sequaces illius qui uoluit sedem suam ponere in aquilone, Euangelica predicatione conuertantur ab infidelitate. Aliquando, sicut  in festiuis diebus, pronuntiatur in analogio, quia iubetur ascendere qui Euangelizat Sion, et sancti in ualle lacrymarum ascensiones in corde suo disposuerunt: quibus gloria in celis sui memoriam in terris meruerunt. Ideoque in alto et in publico exclamando est eorum uictoria; ut magis alacres efficiantur in pugna. Dehinc sacerdos incipit symbolum fidei, adhibens testimonium uerbis Euangelii. Illud chorus usque ad finem succinit, ostendens se permanere in unitate eiusdem fidei. Quo finito, sacerdos salutatione premissa monet ad orandum, ut stabiles sint in fide, quam professi sunt in sermone. Statim chorus decantat offertorium, ac si dicat, quod confessus sum ore, teneo corde et adimplebo opere. In primis meipsum offero, ut sacrificium nostrum  sit humilitas et cordis contritio. Tunc sacerdos offert dona siue libamina cum incenso: scilicet panem et uinum sanctificanda, populus, sua munera. Per incensum, designatur suauitas flagrans igne caritatis: hoc est unguentum quo domus est repleta uincens omnia aromata. Quod loquor est eucaristia, sacramentum scilicet panis et uini: a quo omnis bonus odor est, et omnia nostre fidei sacramenta. Unde eucaristia, id est bona gratia, excellenter dicitur, quia in hoc sacramento ille sumitur a quo omnis gratia datur. Ab eo enim solo omne datum optimum: in quo est plenitudo omnium gratiarum . Thus in igne, oratio est incensa caritate. Hunc ignem Dei Filius accendit in thuribulo assumpte  humanitatis: ut currentes in odore unguentorum suorum, offeramus ei odorem bonorum operum. Dona sacranda, scilicet panis et uinum, hoc ordine oblata ad altare perueniunt. A subdiacono diaconus accipit, et offert manibus sacerdotis, uel aliquoties causa cure diligentioris sacerdos componit in dextera altaris. Cuius rei mysterium est: quod lex per subdiaconem significata in sacrificiis suis sacrificium nostre salutis figurauit; doctrina Euangelica cuius diaconus minister est, manifestauit et solemniter celebrare instituit. Aqua uino miscetur, ut unda regenerans ita sanguini Christi adiuncta intelligatur. Quia per alterum sine altero nemo salutem consequatur, per hoc etiam unio Christi et Ecclesie designatur. Utrumque de latere  Christi emanauit: quod non fuit sine ratione mysterii. Preparantur panis et uinum ad conficiendum sacramentum, ut quibus fit refectio corporalis, fiat anime cibus et potus salutaris. Sicut enim illa corpus hominis sustentant et spiritum letificant: ita res sacramenti, que est Christus Dominus noster Dei Filius, est letitia hominum et angelorum sibi et angelos et homines reconcilians. Unde ipse qui in sacramento sumitur ait: Caro mea uere est cibus, et sanguis meus uere est potus . Panis ille debet esse triticeus, quia Dominus grano tritici se comparauit dicens: Nisi granum frumenti cadens in terram mortuum fuerit, ipsum solum manet . Unum granum fuit et solum ante resurrectionem: post fructificauit et multiplicatum est per fidei  propaginem. Quot fideles, tot sunt grana illi grano deifico unita, ex quibus conficitur unum corpus, quod est Christus et Ecclesia. Azymus est, ut secundum Apostolum: Non in fermento ueteri, neque in fermento malitie et nequitie, sed in azymis sinceritatis et ueritatis . His autem compositis, silente choro, sacerdos incipit orare in silentio; illud significans tempus quo Dominus noster iam non palam ambulabat apud Iudeos, cum cogitarent eum interficere, sed abiit in regionem iuxta desertum, in ciuitatem que dicitur Ephrem, et ibi morabatur cum discipulis suis. Et inclinans se ante medium altaris, supplicat a Deo Patre sibi dari spiritum humilitatis, ut in memoria Dominice ualeat sacrificium  afferre Deo compunctionis, humilitas enim uirtus est sine qua nulla oratio, nulla meditatio nec operatio accepta est Deo, qui nos erudiens ait: Discite a me quia mitis sum et humilis corde . uirginitas enim beate Marie placuit ex humilitate, ipsa attestante: Respexit humilitatem ancille sue . Sequitur inuocatio Trinitatis: que facienda est principio cuiusque sermonis uel operis. Dicit enim, Suscipe, sancta Trinitas, sine cuius fide impossibile est aliquid placere Deo. Deinde orat omnium astantium precibus adiuuari. Conuertens se ad populum dicit: Orate. Et chorus orat pro eo, dicens: Mittat tibi Dominus auxilium de sancto, et de Sion tueatur te. Sciendum est quia in celebratione misse, quinaria fit conuersio sacerdotis ad  populum: ad memorandum quod toties Dominus die resurrectionis apparuit consolando pro passione sua gemitus desolatorum. Accepto spiritu humilitatis, sacerdos non presumens de se, sed a clero et a populo postulans munus orationum, ut pro se et pro his Deum interpellans exaudiatur, dicit orationes que secrete dicuntur, quia secreta et humili uoce proferuntur. In hoc silentio est memoria Dominice passionis que in hebdomada antepaschali cessantibus hymnis et laudibus, solet celebrari. Dominus etiam imminente passione, ante suspendium crucis secreto orauit dicens: Pater, si fieri potest, transeat a me calix iste . Orante sacerdote super oblatam in silentio fit quedam ad sanctum sacrificium preparatio. Representans quod  cum Dominus se absconderet, nec palam apud Iudeos ambularet, abscondita dispensatione preparabat nobis salutiferum sue passionis mysterium. Post miraculum dilecti sui a morte suscitati, eo palam ambulante, sacerdos rumpit silentium exclamans: Per omnia secula seculorum, et rogat Dominum esse cum illis: et chorus orat eius spiritui Dominum uniri. Monet etiam ut habeant sursum corda ad Dominum, ipsius subleuante gratia: ut mentes eorum sint in celestibus et eternis, non in terrenis et transitoriis. Responsione chori audiens eorum mentes ad Dominum erectas, confitetur dignum esse et iustum ei agere gratias, qui terrena eleuat ad celestia, et quod graue est et ponderosum facit fluere sursum. Recte Deo gratias agit, qui per bona  opera se ei acceptabilem reddit. Ut digne a nobis laudes referantur Deo, oportet nos bene uiuendo assimilari celorum uirtutibus: quatenus in exhibitione gratiarum una sit uox hominum et angelorum. Illi incessanter laudant in gloria, nos quantum possumus laudemus pro misericordia nobis exhibita. Orandus est Pater ut concedat nobis iustitiam: et interpellante Filio, et intercedentibus angelorum suffragiis, peruenire ad eorum gloriam, per quem Deo omnipotenti gratias referimus, corde credentes, et ore confitentes; quo per Iesum Christum Filium suum eternaliter genitum, temporaliter natum, ab omni creatura humana, et angelica laudatur, adoratur, et reuerenter honoratur. Per ipsum enim uniuersa uisibilia, et inuisibilia creat, uiuificat, et conseruat.  Quod manifeste declarauit beatus Ioannes dicens: In principio erat uerbum. Omnia per ipsum facta sunt, et sine ipso factum est nichil . Maiestatem Patris per Filium laudant angeli in ministerio. Adorant dominationes, inclinato scabello pedum eius dominio. Potestates reuerentur: quia omnia potest, et omnis potestas ab ipso. Omnes etiam spiritus celestes laudes eius ineffabili exsultatione concelebrant, hymnum sine fine concinentes. Unde sacerdos laudibus angelorum precatur adiungi uoces hominum: per Iesum Christum Dominum nostrum, qui utrosque facit participes eternorum gaudiorum. Inde chorus quasi cum ramis palmarum ei pergens obuiam, a Bethania uenienti in Ierusalem,  hymnum decantat angelicum: Sanctus, sanctus, sanctus, etc.: trina sanctus repetitio, sancte Trinitatis est confessio. Quia semel Dominus profertur, unitas substantie in personis designatur. Cuius gloria pleni sunt celi et terra: angelica scilicet creatura, et humana. Ideo hosanna in excelsis quasi obsecramus, ut salutem consecuti cum angelis gloriemur? quia benedictus qui uenit in nomine Domini, iehsu Christus Filius tuus per quem nos saluas et benedicis.



CAP. XIII. De canonis declaratione.

Te igitur, etc. Ex premissis datur intelligi quod Deus Pater per Filium suum ab omni creatura celesti laudatur, et glorificatur. Tum beneficio date glorie, et illius confirmationis. A quo intellectu  initium canonis precedentibus hoc modo continuatur: Quia, clementissime Pater, per Iesum Christum Filium tuum ab angelis, et celestibus uirtutibus collaudaris, cum quibus ad laudem tuam nostras uoces deprecamur admitti. Igitur per eumdem Filium tuum te rogamus ac petimus, ut tibi sit gratum, et acceptum quod offerimus. Rogamus humiliter, petimus confidenter. Te rogamus pro lapsis, qui in Filii tui humilitate iacentem mundum erexisti. A te poscimus munus salutiferum, de tua misericordia confisi; qui non ex operibus, que fecimus nos, sed secundum misericordiam tuam seruare nos uoluisti. Offerimus corporis alimenta, ut ex eis suscipiamus spiritualia, offerimus panem, et uinum, ut inde percipiamus uerbum caro factum. Petitio declaratur  per hoc quod sequitur: Uti accepta habeas, et benedicas hec dona, hec munera, hec sancta sacrificia. Donum est quod a superiori datur, munus quod ab inferiori. Unde panis, et uinum, sunt dona a Deo nobis donata, munera, a nobis Deo oblata; solemus enim illos munerare a quibus aliquid uolumus obtinere. Eadem sunt sacrificia sancta scilicet Deo dicata, et ad sanctum sacrificium preparata. Illibata sunt nec corporali gustu, nec aliqua fractione uitiata, sed integra et intacta. Inde est quod panis integer debet apponi, et de pane et uino solent oblationes fieri. Precamur ut hec habeas accepta, ita ut oblatione istorum munerum tibi grata augeatur deuotio nostra, et offensus culpis nostris,  eorum oblatione nobis placatus efficiaris; et benedicas, ut tua benedictione facias conuerti in illud corpus Filii tui quod pependit in cruce, quod glorificatum est in resurrectione, quod deificatum est in ascensione. Signantur triplici cruce, in quo ostenditur totum mysterium fieri sancta Trinitate cooperante. Scire autem uos conuenit quod a principio canonis usque ad finem memoratur angaria Dominice passionis, precipue quod actum est in hebdomada antepaschali. Sequitur: Imprimis que tibi offerimus pro Ecclesia tua sancta catholica, quam pacificare, custodire, adunare et regere digneris toto orbe terrarum, una cum famulo tuo papa nostro, rege nostro, et antistite nostro, et omnibus orthodoxis atque catholice et apostolice fidei cultoribus.  Oratio sine caritate est infructuosa, flos est sine fructu, spica sine grano, uox era uerberans sine audiente. Unde Propheta: Iniquitatem si aspexi in corde meo, non exaudiet Dominus . Charitas in tribus consistit, in dilectione Dei, sui, et proximi. Unde sacerdos nullum fidelem debet excipere ab oratione: que Deo fit gratior ex mutua caritate. Orat itaque sacerdos primo generaliter pro tota Ecclesia catholica, ut Dominus dignetur eam pacificare ab incursu uisibilium et inuisibilium hostium, et in tranquillitate custodire, et adunare, id est in unitate fidei conseruare: ne erroribus hereticorum siue schismaticorum diuidatur: sed unitas capitis, et membrorum in fide sacramentorum conseruetur; et regere, ut moderamine iustitie omnia  in se fiant et disponantur. Deinde sub quadam distinctione enumerat partes Ecclesie: dicens: Una cum famulo tuo papa nostro, etc. Sicut enim administrationes sunt diuerse, ita orationes sunt uariande. Alia enim sollicitudo adhibenda est publicis, alia priuatis, alia forensibus negotiis, alia ecclesiasticis.

Alio modo pro se orandum exigunt ecclesiastice persone, ut dominus papa, archiepiscopi et episcopi; alio rex, et fideles singuli. Infideles cum non sint in Ecclesia, non sunt de corpore Ecclesie cuius caput Christus est, cui non communicat alienus a fide; et licet pro diuersitate personarum orationes uarientur, earum tamen intentio uno fine concluditur. Sic enim orandum est pro uniuersis fidelibus,  ut abstrahantur a noxiis, et ad salutaria dirigantur: Memento, Domine, famulorum famularumque tuarum. In precedenti capitulo oratio fit generaliter pro Ecclesia; deinde distinguendo partes Ecclesie, rogamus pro papa, et pro antistite, pro rege, pro omnibus orthodoxis, scilicet pro iis quorum gloria est rectitudo fidei Christiane, conscientia eis testimonium perhibente sancte meditationis, et honeste conuersationis, pro his etiam qui fidem excolunt uomere predicationis, et semine boni operis. Hoc autem sequenti capitulo oramus pro familiaribus, absentibus, presentibus; pro astantibus, scilicet pro iis omnibus qui assistunt presentes mysterio altaris. Communicantes, quorum Deo cognita est fides  et nota deuotio. Solus enim est qui scrutatur corda et renes Deus: cui omne cor patet, et omnis uoluntas loquitur. uel quorum fidem Deus approbat. Eius enim cognoscere est approbare. Pro eis omnibus supra memoratis offerimus sacrificium laudis, et ipsi offerunt Deo: referendo gratiarum actiones qui per Filium suum a nobis uoluit laudari, benedici, et glorificari. Offerimus re: ipsi offerunt fide et deuotione. Offerimus sacramenta conficiendo, ipsi offerunt uota soluendo, immolant sacrificium laudis, et reddunt Altissimo uota sua. Adiuti uirtute sacramenti comprimunt ipsi uitia et peccata, in edificando, et Deo uouendo uirtutes et bona opera. Offerimus uinum, et oblatam ipsi offerunt mentem sanctam et deuotam. Itaque offerimus pro nobis,  et pro ipsis: ipsi pro se et pro nobis. Unde superius postulauimus eorum orationibus adiuuari, dicentes, Orate pro nobis. Sciendum est autem quod ubi orauimus pro tota Ecclesia, rogauimus et pro istis. Specialiter tamen familiares absentes, et presentes, et alios assistentes memoramus, ut circa eos augeatur nostre deuotionis affectus. Unde quos cariores habemus, hoc loco nominare solemus. Potest autem esse repetitio generalis orationis, ita: Memento, Domine, famulorum famularumque tuarum, omnium scilicet fidelium corporaliter absentium et hic assistentium. Iterande enim sunt orationes, quia assiduitate orationis multoties placatur Deus, et postulationibus nostris fit propitius. Item sciendum est quod si unus tantum sit presens, uel nulli  sint presentes, ut in missis solitariis, non ideo mutantur que pluraliter solent fieri orationes. Primo enim non solebant misse celebrari sine collecta fidelium multitudine. Postea mos inoleuit, missas sicut monachos celebrare solitarias, quod eis concessum est ex indulgentia. Inde etiam seculares consueuerunt missas cantare priuatas. Tunc fiunt salutationes ad omnes fideles, qui assistunt, quasi presentes fide, et caritate sacramentis communicantes. Quotquot enim sunt de corpore Christi, quod est Ecclesia, salutantur: et eorum suffragia postulantur, quorum fides per gratiam Dei adiuuat fieri tanta mysteria. Nec est aliquis fidelium, qui non sit particeps sacramentorum. Qui enim a corpore precisi sunt quod est uera uitis, qui sunt  palmites, et putrida membra, ab hoc sacramento sunt alieni. A capite enim in totius corporis membra; a uite in palmites effunditur humor salutaris totum corpus uiuificante gratia Dei. Ita uno presente sacerdos plures alloquitur et salutat, quia presens astat omnis Ecclesia. Singula enim membra sibi inuicem, et capiti et corpori coherent quandiu uegetantur Spiritu Dei. Inde est quod non solum sacerdotes, et clerus qui secundum dispensationem ministeriorum diuersis officiis occupantur, aut diuinis laudibus hoc sacrificium offerunt: etiam ad audientes osculo pacis communicantes cooperantur, et omnes ubicunque sint fideles, nulli separantur, nisi qui a corpore Christi preciduntur. Omnia enim membra huius corporis quandiu sibi coherent  glutino caritatis, sunt quasi una persona: Qui diuiduntur ab hac unitate, et eiiciuntur a sacramentorum communione, alieni sunt a Christi regno et Ecclesie. Subiungitur causa oblationis, cum dicitur, pro se suisque omnibus. Offerentes erant pro salute animarum suarum suisque omnibus, id est, pro amicis et rebus suis et amicorum, pro pace illorum, pro reditu peregrinantium, pro sanitate infirmorum, pro conuersione errantium, pro fructibus terre, pro eris serenitate, pro aliis commodis adipiscendis uel conseruandis, pro obtinendis successibus prosperis. Habemus enim in ipso consolationem presentis uite, et future. Pro redemptione animarum nostrarum, pro spe salutis et  incolumitatis nostre. Facta est nostra redemptio, Christo semel in cruce passo. Nam passione Christi redempti sumus et liberati de manu inferi. Culpis nostris exigentibus quotidie labimur ab hoc lapsu iterata immolatione, que fit in altari, resurgimus, et renouamur. Immolatio iteratur, non Christus occiditur, sed ipso presente passio eius representatur. Superabundante misericordia, maius fuit pretium quam nostrum delictum, Deus enim homo factus, mortuus est, ut deificetur homo et non moriatur. Qui se dedit, maius dare non potuit. Si autem Deus maius pretium dare non potuit, quid retribuemus ei? Offerimus ei calicem salutaris sacrificii quo redempti, quo liberati, sed etiam saluati, habentes beatam spem resurgendi, cum animarum  salute, et corporum incorruptione. Supra memorati offerunt, tibique reddunt uota sua, non idolis, non demoniis, sed tibi Deo uiuo et uero. Communicantes et memoriam uenerantes. Aliter enim, ne conuenienter offerrent Deo, nec uota redderent, nisi digne communicarent, quia extra communionem fidelium et uenerationem sanctorum non est locus offerendi uerum sacrificium. Orationes enim fidelium et sanctorum suffragia adiuuant, ut Deo fiant accepte oblationes et uota; postulantes eorum suffragia, eos et in ipsis Christum ueneramur, qui tantum sanctis suis contulit, ut ualeamus meritis et precibus eorum adiuuari. Qui honorat Filium et Patrem honorificat, qui misit illum. In memoria et ueneratione sanctorum talis ordo est considerandus,  ut primum memoretur beata uirgo domina et regina hominum et angelorum, secundo uirtutes celorum, tertio fiat memoria patriarcharum et prophetarum, quarto apostolorum, quinto martyrum, sexto confessorum, septimo uirginum. He sequuntur Agnum quocunque ierit, sicut gratiarum septiformis est donatio, ita facta est septenaria diuisio ordinante Spiritu sancto. Ante consecrationem fit memoria plurimorum martyrum qui stolas suas in sanguine Agni dealbauerunt, et cum eo coronati non uelata facie, sed manifesta uisione Deum agnoscunt; hos in memoria uenerantes precamur ut beate uirginis que precellit omnibus sanctis et eorum intercessio, sit nobis salutifera propitiatio. Numerum  non attendimus quare plures uel pauciores, quia qui canonem ordinauit, quos sibi placuit, dictante Spiritu sancto, memorare instituit. Hanc igitur oblationem, quia in unitate sancte Ecclesie offerimus cum sanctorum ueneratione, adiuti eorum intercessione; igitur hanc oblationem seruitutis nostre, id est humilitatis nostre, que in procinctu est tibi seruiendi, uota soluendi, et sacrificium laudis tibi offerendi. Signanter apposuit seruitutis respiciens ad illud quod dictum est superius: In spiritu humilitatis et in animo contrito suscipiamur ete, Domine. Hec oblatio non tantum est sacerdotis, sed cuncte familie, id est cleri et populi, et non assistentis familie, sed totius Ecclesie. Hanc quesumus ut placatus accipias. Licet culpis nostris nobis sis infensus;  rogamus ut efficiaris placatus fidelium orationibus et sanctorum intercessionibus, meritis et precibus. Ab ipso placato tria petimus, dies nostros in pace custodiri, et ab eterna damnatione nos eripi, et inter electos numerari. Non est medium inter infernum ubi est damnatio, et celum ubi est beatitudo et salus. Qui enim non damnantur, omnes saluari non dubitantur. Unde circa idem uidetur uerborum conculcatio cum dicitur, a damnatione eripi, et inter electos numerari. Sed intelligendum est in presenti, id est fac nos in presenti mereri ne damnemur, ut in futuro per gratiam Dei saluemur. Notandum est quod duplex est pax mundi: una per quam orat Ecclesia ut cessent malignantium perturbationes, et hostiles incursiones;  altera perniciosa et omnino uitanda; quoniam licet hominibus absque contradictione libere uti carnis desideriis et suis uoluptatibus. Prima est pax, sed transitoria; secunda non est pax, sed confusio et iniquitas odiosa. Item pax Dei duplex est que omnibus modis est appetenda. Una est tranquillitas mentis et quies sancte meditationis, de qua scriptum est: Elegit suspendium anima mea. Altera est, que exsuperat omnem sensum, in qua nulla est inquietudo, nulla perturbationum uicissitudo, sed eterna beatitudo . Utramque Dominus discipulis suis promisit, et dedit dicens: Pacem meam do uobis, pacem relinquo uobis ; pacem relinquit militantibus, pacem suam dat ad se peruenientibus. Cum utraque pax sit a Deo,  proprie dicitur sua, pax super pacem, exsuperans omnem sensuum intelligentiam. Quam oblationem, memoratis illis pro quibus offerimus, quosque Deo Patri, mediante hostia et interpellante, reconciliare intendimus; ut oblatio habeat efficaciam et uirtutem conferendi quod petimus, rogamus eam in melius promoueri et in eternitate ascribi, et ratam, id est firmam et immobilem fieri. Oramus ut cibus hominum fiat cibus angelorum, scilicet ut oblatio panis et uini transsubstantietur in corpus et sanguinem Iesu Christi, qui est oblatio benedicta, hoc est omnium gratiarum benedictione plena, de cuius plenitudine nos omnes accepimus. Pater enim ad mensuram non dat Filio, sed data est ei omnium gratiarum plenitudo. Ipse est per  quem requiescit Spiritus sapientie et intellectus, Spiritus consilii et fortitudinis, Spiritus scientie et pietatis, et Spiritus timoris Domini . De eius unctione descendit unguentum in barbam summi pontificis, et in oram uestimenti eius emanauit; fons est uiuus, puteus aquarum uiuentium a quo deriuantur omnes riuuli, misericordie, pietatis et iustitie. Ipsi est omnimoda benedictio et sanctificatio scripto in eternitate Patris et equalitate paterne maiestatis. Filius Dei dicitur oblatio ascripta, Scripturis sanctorum Patrum designata, et nulla obliuione delenda, et ideo rata, id est et firma et immobilis, scilicet firmata statu immortalitatis et incorruptionis, in eternum permanens et ad  dandam salutem et remissionem peccatorum sufficiens. Filius etiam patri quodammodo dicitur ascriptus, quia Scriptura de Filio loquens, Patrem manifestat, et quasi ipsum representat. Est enim splendor paterne glorie et figura substantie eius. Unde ipse ait ad Patrem: Pater, manifestaui nomen tuum hominibus. Hic est liber uite, in quo et per quem Pater disponendo omnia scribit, et ad esse producit. Unde scriptum est: Omnia per ipsum facta sunt, et sine ipso factum est nichil. Pater est scriba uelociter scribens; Filius est scriptum omnia continens. Pater in eo omnium rerum formas insculpsit, et per ipsum omnia creat, regit et disponit. Unde ait Propheta: Omnia in sapientia fecisti . Idem est oblatio rationalis,  non peculiaris; etsi enim sanguis taurorum et pecudum sufficiebat ad emundationem carnis, non tamen erat efficax ad emundationem spiritus, ad redimendum nos a peccatis. Unde necesse fuit ut pro redimendo homine offerretur hostia rationalis, scilicet homo assumptus a uerbo, ex anima rationali et humana carne subsistens. Hec sola ad hominem redimendum sufficit, et nulla alia sufficere potuit, quia nec homo, nec angelus, nisi homo Deus. Hec autem sola Deo est accepta pro delictis omnium propitiatio. Possumus autem tria precedentia referre ad oblationem, duo sequentia ad offerentem. Qui enim rationabiliter offert, recte diuidit. Ideoque oblatio eius est acceptabilis. Unde Abel quia recte obtulit, et recte diuisit, Dominus ad  eius munera respexit. Ad Cain autem et ad munera eius non respexit, quia, etsi recte obtulit, recte non diuisit, quia sibi cor impenitentes retinuit. Male ille diuidit, qui id quod Deo magis placet, scilicet cor contritum et humiliatum, ei non tribuit. Exteriora dat Deo et offert; et seipsum sibi retinet. Unde, si quis recte offerat, et recte diuidat, rationabilis est hostia et accepta: sin autem, infructuosa. Unde Propheta: Iniquitatem si aspexi in corde meo, non exaudiet Dominus . Itaque aliis in resurrectionem, aliis in ruinam. Recte diuidentibus, salus et uita eterna; male, mors et perpetua miseria. Quod sacerdos orat oblationem panis et uini fieri corpus Domini et sanguinem Domini nostri Iesu Christi, primo factum est cenantibus  discipulis, in his uerbis a Christo prolatis: Hoc est corpus meum. Hic est calix sanguinis mei noui et eterni testamenti. Sed priusquam sacerdos hec uerba proferat, quod sequitur, precedentibus continuat dicens: Qui pridie quam pateretur accepit panem in sanctas ac uenerabiles manus suas: et eleuatis oculis in celum, ad te Deum Patrem suum omnipotentem, tibi gratias agens, etc. Dum hec uerba profert, sumit panem de altari, et eleuatum facto signaculo crucis benedicit, et postea pretaxatis uerbis Domini et representatis, super corporale deponit. Deinde calicem tollit, et signans representat uerba Domini, dicens: Benedixit, dedit discipulis suis dicens:  Accipite et bibite ex hoc omnes. Hic est calix sanguinis mei, etc. O insigne miraculum! O mirabile et diuinissimum sacramentum! Que mens non expaueat? Quis intellectus non deficiat? Omnis sensus hebescit, omnis ratio euanescit; prorsus dialecticorum inquisitio absit: hoc sola fides probat et agnoscit, quia cibus hominum fit cibus angelorum. Quod sacerdos eleuat, non deponit. Eleuatum et depositum idem uidentur esse in specie, colore et sapore: prorsus tamen aliud apparet, et aliud intrinsecus latet. Eleuatus est de altari panis communis, deponitur caro Christi immortalis. Quod erat cibus animalis, factum est cibus spiritualis. Quod erat momentanea refectio hominum, factum est eterna et indeficiens saturitas  angelorum.



CAP. XIu. Questio circa benedictionem panis a Christo in cena factam.

Cum in cena Dominus panem benedixit, queritur si benedictione sua de pane corpus suum fecerit. Quod uidetur, in eo quod post benedictionem fregit et dedit discipulis suis, dicens: Hoc est corpus meum. Nisi in benedictione sua corpus suum fieret, nichil aliud quam panem communem frangeret, et discipulis suis daret. Item si benedictione sua panem in corpus suum conuertit in uerbis istis: Hoc est corpus meum, non reliquit nobis uirtutem sacramenti; quia priusquam hec uerba diceret, benedixit, fregit, et dans discipulis, predicta uerba protulit: eis dans uirtutem sacramenti,  quasi diceret: Panem quem accepi, in corpus meum transsubstantiaui, et illud do uobis. Propterea docemus et credimus quod cum benedixit, corpus suum fecit, et in uerbis: Hoc est corpus meum. Hic est calix sanguinis mei, etc., data est uirtus sacramenti. Dixit enim et facta sunt . Unde intelligendum est, uerba a Domino prolata prius dicta et iterum repetita. Sic enim legendum est: Benedixit dicens: Hoc est corpus meum. Deinde fregit et dedit discipulis suis iterum dicens: Hoc est corpus meum. uel potest esse quod, benedictione facta, tradens corpus suum discipulis predicta uerba protulit, eis dans uirtutem sacramenti.



CAP. Xu. Quid credendum circa uerba sacramentalia.


Itaque fides nostra est, et uere credendum est, quod sacerdote proferente hec uerba: Hoc est corpus meum, iam non est panis terrenus, sed ille panis qui de celo descendit, mediator Dei et hominum iehsu Christus. Item uirtute uerborum istorum: Hic est calix sanguinis mei, etc., uinum conuertitur in sanguinem suum. Sub utraque specie et sub utriusque speciei particula singula, totus est Christus iehsu et sumitur, residens in celo, sedens ad dexteram Patris; ipse uere est in hoc sacramento, dentibus teritur, et integer manet. Manducatur, et non corrumpitur. Immolatur, et non moritur; qualem se prebuit discipulis edendum, talem se prebet  nobis communicandum, et qui post resurrectionem incorruptibilis et impalpabilis prebuit se discipulis palpabilem, mortalis eisdem potuit se dare immortalem.



CAP. XuI. Questio circa hec uerba, »accipite et manducate.«

Item cum Dominus discipulis suis dixerit: accipite et manducate, queritur si acceperint et sibi ministrauerint. Ad hoc dicamus quod, quia qui ministrare uenit et non ministrari, et qui consecrauit, ipse ministrauit. Nec est intelligendum quod in manibus suis acciperent et sibi ministrarent, sed Dominus de manu sua ministrauit et manducare precepit. Non uidetur Dominus in cena hunc calicem accepisse, cum fortasse ille a Domino acceptus fuerit luteus uel ligneus, iste argenteus uel  aureus, uel alterius metallorum. Propterea sciendum est hoc dictum referendum esse ad similitudinem, non ad identitatem. Sicut enim Dominus inter cenandum uinum in calice accepit, et benedicens sanguinem suum fecit; ita in isto calice a sacerdote uinum accipitur, et uirtute uerborum a Domino in cena prolatorum sanguis eius efficitur. Unde similitudo in uini acceptione, identitas in sacramenti ueritate. Nam quotidie fit consecratio illius eiusdem sanguinis, quem Dominus in cena ministrauit. Dicit itaque calicem preclarum, non propter hoc quod uinum in eo continetur, sed propter hoc quod de uino in eo consecratur. Non enim pro fulgore attribuitur claritas calicis, sed pro dignitate sacramenti. uerumtamen, si attendamus  unitatem fidei, ante consecrationem et post, unus calix, sicut una est fides, una Ecclesia sicut in Canticis una columba, una amica. De hoc calice scriptum est: Calix meus inebrians quam preclarus est . Quod dicit hic calix sanguinis mei legendum est ut continens accipiatur pro contento sic: Hic est sanguis meus noui et eterni testamenti, subaudis, confirmator. In passione enim sua Dominus umbram legis euacuauit, et heredibus suis hereditatem confirmauit. Ratum enim est testamentum ex morte testatoris. Mysterium, id est secretum fidei dicitur, quia quod sensibus nostris est occultum, fidei est reuelatum. Ratio humana querit dicens: Manhu? quid est hoc?  Quomodo est? Quomodo est non comprehendit, ad hoc secretum non ascendit: sola enim fides credit et agnoscit. Sensibus apparet in sapore et colore panis et uinum: fides sub utraque specie contemplatur Dominum et Saluatorem suum Iesum Christum. Apparet sensibus quod non est, fidei quod est. Sensus quod uident, iudicant inanimatum, et omnium uiuentium sensibus uidetur corporale alimentum; fidei panis uiuus, qui de celo descendit, panis quidem angelorum, fons uiuus aque salientis in uitam eternam. Fides credit et diligit ipsum, per quem sperat peccata dimitti et ueniam dari et in gloria sua refici et satiari. Unde Apostolus: Fides est substantia rerum inuisibilium, argumentum non apparentium . Ex fide  enim spes nostra firma est, et subsistit, caritas roboratur, speranda probantur. Sanguis Domini effusus est pro multis, scilicet ad fidem uocatis, non pro Iudeis, paganis, hereticis et in infidelitate perseuerantibus. Eo tamen genere loquendi quo dicitur: uenit Dominus omnes saluos facere, et illuminat omnem hominem uenientem in hunc mundum: poterit dici effusus pro omnibus. Omnibus obtulit poculum salutis, quod alii receperunt, alii recipere noluerunt, sicut medicus uenit curare egrotum, quem tamen non curat, propter negligentiam egroti mandata non custodientis. Quoties hec sacramenta conficimus, passionem Domini memoriter tenere debemus, et mortem corde et opere Christo gratias agentes, qui per gustum assumpte  humanitatis nos inuitat ad gustum, scilicet ad amorem et cognitionem sue diuinitatis. Propterea ad renouandam passionis memoriam, affectu lacrymabili, accessuris ad hoc sacramentum ait Dominus: Hec quotiescunque feceritis, in memoriam mei facietis . Sciebat enim monumenta scripturarum ad hec non sufficere, nec scripturis animos sequentium ad eum diligendum tanta moueri deuotione, quanta mouerentur ipso presente. Quis enim sine lugubri compunctione potest hanc immolationem representare? quis tenens in manibus Dominum suum pro se crucifixum et mortuum, quasi seruus nequam et immemor beneficiorum contemnat quod morte sua conscripsit testamentum? hic iustitia fidei concalescit in camino caritatis,  ubi ignis est non comburens, sed illuminans, non consumens sed edificans. Unde cum Dominus ad discipulos suos loquens diceret: Quo ego uado uos non potestis uenire  sui memoriam commendauit, ut in eius memoriam intenderent eum sequi hec conficientes sacramenta. Quod Petro interroganti Domine, qua uadis? responsum est a Domino: Quo ego uado, non potes me modo sequi: sequeris autem postea .



CAP. XuII. Triplex questio circa materiam sacramenti altaris.

Hoc autem loco pretereundum non est quare panis et uinum offerantur ad faciendum hoc sacramentum, et si sub utraque specie consecretur corpus, et sanguis Domini, an sub altera tantum, et cur immolatio  fiat de azymo, et non de fermentato. Tria in hoc sacramento fidem interrogant, atque animum recte sapientis, et fideliter intelligentis ad credendum sollicitant: unum est species panis et uini, aliud corpus et sanguis Domini; iterum unio membrorum et capitis. Primum apparet sensui, secundum reuelatur fidei, tertium efficit uirtus sacramenti. Primum uirtus percipit, secundum fides intuetur et credit, tertium est gratia salutaris per quam duo sunt in carne una, Christus et Ecclesia. Secundum est res primi, tertium effectus secundi. Nam species panis et uini tantum est sacramentum, id est sacre rei et inuisibilis uisibile signum. Quod enim uidetur, signum est eius quod non uidetur.  uidetur panis terrenus quo reficitur caro, et uinum quo letificatur, et non est, sed panis celestis, panis uiuus qui de celo descendit, quo anima saginatur, et potius quo plenissimum gaudium datur, et sitis indesinente letitia mitigatur, de eo qui biberit non sitiet in eternum. De hoc pane dicit Dominus: Caro mea uere est cibus; et de hoc uino: Sanguis meus uere est potus, et iterum ait: Qui manducat carnem meam et bibit meum sanguinem in me manet et ego in eo . Corpus et sanguis Domini Iesu Christi dicitur res sacramenti, scilicet occulta sub predictis specibus, et est sacramentum altaris rei, scilicet illius que datur gratie et dilectionis. Itaque primum est sacramentum tantum, secundum res sacramenti et sacramentum;  tertium res tantum et non sacramentum; sciendum est quod duplex est sumptio corporis et sanguinis Domini, sacramentalis et spiritualis. Sacramentali communicant boni et mali, soli boni spirituali. De sacramentali dicit Apostolus: Qui manducat carnem et bibit sanguinem Domini indigne, reus erit corporis et sanguinis Domini . De spirituali Dominus ait: Qui manducat meam carnem, et bibit meum sanguinem, habet uitam eternam , et beatus Augustinus: »Crede, et manducasti,« quod intelligendum est, si non fuerit contemptus religionis, sed euentus necessitatis. Ita duplex est caro Christi: illa que nata est de uirgine, et sumitur in sacramento, et ea que manducatur fideliter credendo,  sine qua non prodest sacramentalis, quia Deus declarauit, dicens: Caro non prodest quidquam; spiritus est qui uiuificat , quasi diceret: Carnem meam sumere et sanguinem meum bibere quidquam non prodest, nisi percipiatur fide et caritate. Cum enim Dominus dixerit: Nisi quis renatus fuerit ex aqua et Spiritu sancto, non potest introire in regnum Dei , multi tamen introierunt in regnum Dei in sanguine suo baptizati. Sic carnem Christi manducare, est eam sumere in Spiritu et ueritate. Et hec sumptio omnibus est ad salutem, nulli autem ad damnationem. Unde Dominus: Nisi manducaueritis carnem Filii hominis et biberitis eius sanguinem, non habebitis uitam in uobis . Sacramentalis  sumptio, aliis est ad uitam, aliis ad ruinam. In talibus enim remuneratur solius fidei et dilectionis effectus. De pane et uino fit hoc sacamentum, ad significandum quod sicut panis cor hominis confirmat, uinum letificat, ita hoc sacramentum est fortitudo et salus, et perfecta letitia corporum et animarum. De pane triticeo conficitur, quia hoc est uere illud granum de quo Dominus ait: Nisi granum frumenti cadens in terram mortuum fuerit, ipsum solum manet . Solus Christus descendit et mortuus est: solus non ascendit, quia in passione germinauit, creuit, et in segetem innumera bilem fructificauit. De azymo pane non fermentato immolat sancta Romana Ecclesia, ut expurgato fermento  ueteri reficiamur azymis sinceritatis et ueritatis. Quod enim Greci immolant de fermento ad significandum tumidum uirginis uterum de Spiritu sancto impregnatum, non consentit sanctorum Patrum doctrine, quia in sacro eloquio nunquam inuenitur fermentum accipi in bonum. Quod in nostro usu loquendi dicitur, corpus et sanguis sumitur, non intelligas separatim, cum ipse totus Christus et integer sumatur. Totus sub utraque specie panis et uini: et sub qualibet particula utriusque speciei totus. Inde est quod panis et uinum non transeunt in diuinam naturam, sed in humanam substantiam. Credimus enim in Christo duas fuisse naturas, diuinam, et humanam; et tres substantias, diuinam carnem et animam, Athanasio  attestante qui ait: »Sicut anima rationalis et caro unus est homo, ita Deus et homo unus est Christus.« Ipse est qui in sacramento manducatur, et sumitur, non sicut alius cibus manducanti incorporatur, sed qui manducat debet ei per fidem et dilectionem incorporari. In propria forma non sumitur, ne abhorreat humanus animus ut fides comprobetur. In preparatione panis et uini, aqua uino miscetur, ut utrumque de latere Domini fluxisse memoretur, in quo etiam significatur nos per aquam et sanguinem saluari. Aquam dico baptismi, sanguinem Iesu Christi, quorum neutrum prodest, si desit alterum. Quoties hoc conficimus, mortem Domini annuntiamus, uel representamus. Unde ne memoria Dominice passionis labatur de cordibus nostris, sed ut crucifigentes  nosmetipsos cum uitiis et concupiscentiis mortui peccato, uiuentes Deo interpellatione eiusdem Filii ad uitam resurgamus, hec sacrosancta offerimus et hoc est quod sequitur: Unde et memores, etc. Omnes offerunt, qui fide et opere in unitate Ecclesie consistunt. Cum autem Dominus in ministerio nostre redemptionis multa mira et inaudita egisset, trium eorum, scilicet passionis, resurrectionis et ascensionis, fit commemoratio per que facta est nostre salutis completio. Corpus et sanguis Domini dona sunt et data; nam dona sunt uel dicuntur, que sunt in potestate donantis, data in manu recipientis. Unde ab eterno sunt hec dona et in tempore nobis data. Qui immolatur, ipse est hostia pura,  sancta, et immaculata, Agnus sine macula, qui peccatum non fecit, nec inuentus est dolus in ore eius . Hostia fuit pura in passione, sancta et immortalis in resurrectione, preclara et prefulgens in ascensione. Panis est uite, non panis in quo uidetur, sed ille quo homines et angeli reficiuntur. Eo homines utuntur in medicina; angeli in deliciarum gloria. Hic panis in presenti dat iustificationis gloriam in futuro autem, cum angelis ineffabilem letitiam, cum una sit et eadem res sacramenti, nec corpus sit sine sanguine, nec sanguis sine corpore, diuisim tamen et pluraliter loquimur, non pro distinctione rerum, sed pro uaria forma specierum. Et cum sanguis nominatur in calice, corpus extra calicem, utrobique credatur esse et in calice et extra calicem  Deus et homo. Potest aliquis dicere uel meditari: Durus est hic sermo, quis potest eum audire?  Attendat operantem, cogitet omnipotentem et desinet mirari, quia quecunque uoluit fecit . Quinaria cruce signamus, ut non eum, a quo omnis sanctificatio, sanctificemus, sed ut uulnera pendentis in cruce duo manuum, duo pedum, quintum lateris flebiliter et deuote recolamus; abhinc enim, usque dum corporale desuper calicem tollatur. Post consecrationem rogamus Patrem, ut super dona predicta respiciat et accepta habeat. Sed cum Patri Filio nichil sit acceptius, quem propitio et sereno uultu semper sibi Deum equalem intuetur: quid aliud oramus, nisi ut mediante et interpellante Filio nobis Deus fiat placabilis et propitius, et per eum qui sibi  placet ei placeamus? Itaque oramus eum per hec sacrificia nobis miserendo placatum fieri, sicut misertus est patribus nobis propitiando eorum sacrificiis. Unde attendenda est hec comparatio in sola similitudine, non in quantitate, nec est referenda ad sacrificia, sed ad offerentium uota. Plus ualet res quam figura. Omnibus sacrificiis precellit Eucaristia; est autem talis similitudo, ut recte offerendo similes simus patribus nostris qui recte obtulerunt et recte diuiserunt. Tres eorum nominat, quia in eorum sacrificiis presignata est hostia per quam fracta sunt tartara. Abel cor contritum, et humiliatum Deo obtulit, et se Deo totum committens, sibi se non retinuit, recte obtulit et recte diuisit; et ideo Dominus ad munera eius respexit,  Cain uero peccauit, quia et si munera que debebat Deo, reddendo recte obtulit male diuisit, quia se sibi retinuit. Iniquitatem in corde suo aspexit, et ideo Deus eum non exaudiuit. Abraham se Deo totum obtulit: quem Deus precipiendo filium immolare, examinauit . Melchisedech in sublimi corsuum posuit et ideo meruit prenoscere, et in sacrificii figura panem et uinum offerre. Itaque, si uolumus sicut oramus, patribus nostris assimilari, per iniquitatem Deo cor nostrum non offeramus, sed in sublimi altari deponamus cor nostrum, scilicet in conspectu diuine maiestatis, et sobrie et pie et iuste uiuendo, propitium et placatum inueniemus eum nobis. Hoc autem est quod in sequenti oramus dicentes: Iube  hec preferri per manus sancti angeli tui, non ut Christus mutatione loci ascendat semper ad Patrem qui assistit uultui Patris interpellans pro nobis, sed ut deuotio nostra perferatur per manus sancti angeli, id est per Filium tuum qui est dextra tua, per quam omnia operaris, et angelus magni consilii, per quem omnia ministras, et disponis, creas, sanctificas et benedicis. Ipse est conspectus Patris, id est sapientia per quam Pater facit et disponit. Ideoque per ipsum, et in ipso, et ante ipsum precamur uota nostra perferri. Quis enim perferre potest nisi ille qui ait ad Patrem: Pater, semper me audis , et in quo Pater celum et terram creauit, et quo omnia stabiliuit. Quod sumitur in altari, non prodest sine gratia spirituali. Unde oramus  ut corpus et sanguinem de altari uisibiliter sumentes, inuisibiliter in altari, inuisibili carne Christi reficiamur, ex qua omnibus benedictio et gratia sumentibus datur, et ab eo qui corporaliter est in altari uisibili, datur omnis gratia benedictionis. In altari est, qui ad dexteram Patris sedet, potens in celo et in terra, ubique est ascendens in celum, descendens in infernum, semper eum inuenies. Sepe signacula crucis iteramus, que quoties facimus, passionem et mortem Domini annuntiamus. Dicentes: Nobis quoque peccatoribus, uocem paululum eleuamus, ut ex gemitu cordis in silentio, procedat gemens oris confessio. Ante consecrationem et hic recensemus sanctorum nomina: postulantes eorum intercessiones, et suffragia attendentes,  non numerum sed eorum adiuuans suffragium. Ibi fit memoria beate uirginis que omnibus sanctis precellit, et apostolorum et martyrum qui in sanguine Agni dealbati sunt, ut eorum interuentu suffragante ad salutem nostram fiat ministerium. Hic sanctorum memoriam facimus, ut compatiantur nobis peccatoribus. Pro ueneratione enim sanctorum suorum solet nobis propitiari Deus, donans ueniam delictorum, quod manifestis indiciis, signis et miraculis Dominus ostendit ad eorum, que sua est, laudem et gloriam conferendo egris sanitatem, desolatis consolationem. Qui enim membra honorat, et Christum, qui caput est, honorificat; et qui Filium honorat, et Patrem qui misit illum , per quem Pater hec bona creat, sanctificat, uiuificat et benedicit.  Unde ut diximus, una sola res in sacramento, scilicet Christus Deus et homo. Unde in figuris et nominibus quibus res eadem recensetur, pluralitas apparet; et ubi unum tantum est in substantia, multiplicitas uidetur in figura. De corpore autem Domini loquimur aliquando sicut est, aliquando sicut apparet. Dicimus enim nostro usu loquendi, multas hostias communicando distribuimus, tot reseruauimus et sic plures hostias dicimus, et unum credimus esse.

Nec mirum si deficiat proprietas uerborum ubi dispensatur ineffabile sacramentum. Pater per uerbum suum creauit naturam, per idem dedit gratiam: et cum ad totam Trinitatem pertineat uniuersitatis creatio, ad solum Filium nostre ruine reparatio.  Tres cruces signando depingimus ad honorem salutifere crucis: per quam facta nostra redemptio, uita mortua in ligno, a qua fluentibus riuulis sanguinis et aque, emanauit omnis sanctificatio, uita et benedictio. Inde datur homini tanta gratia, ut qui digne perficit, sanctificetur, uiuificetur, omni benedictione repleatur. Ipsum etiam sacramentum, uirtute crucis ministrante sacerdote sanctificatur, benedicitur, cum corpus inanimatum transit in uiuificum. Quotidie nobis hec dona prestantur, quando corpus et sanguis in altari sumuntur. Itaque quia Pater cuncta operatur per Filium: sanctificat et benedicit per ipsum Filium, quia Patrem manifestauit hominibus, et cum ipso qui Patri est cequalis  et ceternus: et in ipso qui est splendor et figura substantie eius , et in quo est totius Pater, et ipse totus in Patre. Deo Patri omnipotendi omnis honor et gloria. Hic ter signamus quasi per ipsum qui crucifixus est, et cum ipso qui in cruce mortuus est, et in ipso qui uita est, Deo Patri omnis honor et gloria, per Filium enim Pater clarificatur, et in Filio honorificatur. Unde scriptum est: Qui honorificat filium, honorificat cum qui misit illum . Hic iterum duas cruces facere solemus, recolentes aquam et sanguinem que de latere Filii fluxerunt. uenit enim in aqua et sanguine, ut fide sue passionis, et aqua regenerationis nos mundaret et sanctificaret. Quomodo in serie canonis representatur agonia Dominice passionis, et  quomodo ueritas uelata fuerit sub ueteribus figuris , intuitu diligentioris doctrine, quasi recapitulando dignum duximus aperire. Que in summa et eo ordine quo facta sunt tractantur, liquidius apparent quam si in suis locis singula notarentur. Sciendum itaque est quod ab initio canonis, scilicet Te igitur, usque ad finem, memorantur que gesta sunt in septimana subsequente Ramos palmarum. Sicut enim paschalis agnus luna decima de grege assumebatur in domibus Iudeorum, et quarta decima immolabatur ad uesperam, ita hic noster Agnus Christus iehsu nos saluans et uiuificans, uenit in Hierusalem quarta decima die celebraturus agnum paschalem, acclamante ei laudes populo Hebreorum: Hosanna filio Dauid,  benedictus qui uenit in nomine Domini . Hoc autem significat responsio chori concinens Sanctus, sanctus, sanctus, Dominus Deus Sabaoth, Silentium quod sequitur illum concentum designat certam memoriam instantis passionis et quod scriptum est: iehsu autem iam non palam ambulabat propter metum Iudeorum. Quod autem a Te igitur incipit mysterium passionis, ex eo innuitur quod statim apponuntur signacula crucis. Ea die que dicitur Rami palmarum, se incipit exponere manibus Iudeorum. Quarta feria est a Iuda traditus, in cuius signum traditionis fit triplex signaculum crucis. Secunda autem et tertia feria non ausi sunt contingere metu Iudeorum, sed illis diebus docebat in templo nichil metuens furorem insidiantium. Pontifex  legalis cum sanguine semel in anno ingrediebatur sancta sanctorum, figurans illum qui proprio sanguine introiuit in celum . Hoc autem representat sacerdos accedens cum sanguine ad hoc mysterium, scilicet lacrymabili deuotione retinens in mente memoriam Dominice passionis. Quinta feria, de qua illud est quod pridie quam pateretur, uetus pascha celebrauit: et illud finiens, corpus et sanguinem suum discipulis tradidit. Sequenti nocte ligatur, et capitur et multis illusionibus irridetur. Sexta crucifigitur. Sabbato fuit in sepulcro. Tertia die resurrexit, discipulis pacem totius mundi nuntiando. Cum dicitur: Nobis peccatoribus, solet rumpi silentium, paululum suppressa uoce  proferendo, ut ueniat nobis in mentem latronis confessio, et pietas Domini de cruce dicentis: Hodie mecum eris in paradiso . Cum uentum est ad hec uerba: Per quem hec omnia: memoratur illud Dominicum uerbum, Consummatum est , et quod uoce magna exclamans emisit spiritum, et uelum templi scissum est: unum corporale desuper calicem tollitur. Sublato corporali dicendo: Per ipsum, confessionem exprimit centurionis, qui uiso terre motu, confessionem exhibuit uerbo Dei. Tunc sacerdos et diaconus calicem parum de altari eleuatum iterum deponunt: quia Ioseph et centurio et Nicodemus accepta licentia a Pilato, corpus de cruce deponentes sepelierunt. Unde calix iterum corporali cooperitur. Et quia clamor magnus factus  est in morte Domini, tum ex lamentatione mulierum, tum uoce centurionis et aliorum lugentium: sacerdos rumpit silentium alta uoce canendo: Per omnia secula seculorum. Post fit breue silentium, significans spatium Sabbati quo quieuit in sepulcro. Item eleuata uoce sacerdote proferente: Pax Domini, respicit illud quod Dominus stans in medio discipulorum ait illis: Pax uobis . Postea Agnus Dei cantatur, et osculum pacis inuicem datur, quia Deus Pater Filium suscitauit ad dandam remissionem peccatorum, et eum resurgentem exaltauit, dans ei nomen quod est super omne nomen, et in celo et in terra omnem potestatem, qua nos Deo Patri et angelis reconciliauit . Post acceptum cibum salutarem sequitur  communio, quod est gratiarum actio. Solemus enim Deo gratias agere in corporali refectione, multo melius in ea de qua qui gustabunt non esurient neque sitient. Quia in fine orationes proferuntur, in signum est quod Christus resurgens interpellat pro nobis.



CAP. XuIII. Alia canonis declaratio.

Ab illo capitulo, In primis usque Communicantes. Aaron orabat intra sancta sanctorum, et Christus, antequam pateretur, pro se suisque discipulis orauit, orandi dans exemplum: minister euangelicus sequens utrumque, pro uniuersa orat Ecclesia, a Communicantes, usque Hanc igitur, minister noster commemorat nomina sanctorum, quibus debet conformari uita et moribus; ut in eo accendatur thuribulum  feruens igne caritatis et odore uirtutum, quod figuratum est in eo quod pontifex legis ferebat thuribulum intra sancta sanctorum, et in pectore scripta nomina patrum. Christus autem plenus aromate omnium uirtutum ascendit in celum: agnoscens conscientias, et nomina suorum. Dum legalis pontifex orabat, fumo thymiamitis obumbratus erat, ne uideretur dum oraret et incensum cremaret, quod erat figura Christi interpellantis pro nobis, quod excedit omnem intuitum et intelligentiam. Nemini enim datur scire quomodo Christus sedens ad dexteram Patris interpellat pro nobis, nec etiam cogitari potest. Latet enim homines et angelos quanta uirtus sit in uerbis et mysticis crucis signaculis. A Supplices te rogamus, usque Preceptis salutaribus,  secundum legem exterius sacramentum aspergebatur sanguine. Christus autem aspergit, dum nos sanctificat sui sanguinis effusione. Sacerdos aspergit, dum hoc sacrificio Deum placat, et datur gratia uenie. Quod nominat altare sublime, commemorat legis sancta sanctorum, et illud sanctum sanctorum in quo Christus semel introiuit, et per sanguinem proprium. Bis recensentur in canone nomina sanctorum, ut ostendatur figuratiue ferre logion et superhumerale in quibus erant scripta nomina patrum. Peracto sacrificio legali pontifex reuertitur ad populum lauans uestes, et immundus erat usque ad uesperum; figurabat Christum qui quotidie uenit ad nos miserendo, et fideles suos mundificando, nec eos deserens usque ad seculi consummationem.  Sacerdos noster orando lauat populum, et immundus est tamen usque ad uesperum, quia nullus adeo mundus quin in eo sit usque ad mortem, quod lauetur. Ut dictum est: Omnis honor et gloria est Patri per Filium qui uenit sibi et Patri acquirere regnum, et discipulos suos orare monuit, et docuit. Monuit dicens: uigilate et orate . Docuit quando orationem composuit, et in eo formam orandi instituit. Querentes enim discipulos ut doceret eos orare, hac oratione ad orandum informauit. Propterea sacerdos oraturus, monet alios secum orare dicens: Oremus, preceptis salutaribus, scilicet euangelicis, moniti, et institutione huius orationibus a Domino informati, fiducia instituentis qui presens est et interpellans pro nobis ad impetrandam ueniam,  clamamus corde et uoce: Pater noster. Cum hic dici solet oratio quam composuit, uisum est B. Gregorio melius ut oratio diceretur, qua discipulos ad orandum informauit, dicens: Pater noster, etc. Quod cum a Grecis accepisset, uoluit tamen a solo sacerdote cantari, que apud Grecos dicebatur ab omni populo. A responsione cleri succinentis, Sed libera nos, sacerdos sumit exordium iterum orandi. Rogat se et alios interuentu B. uirginis et apostolorum et aliorum sanctorum a malis liberari, et pacem fieri in diebus nostris, et chorus orat, ut presente rege pacifico, in pace et sine omni perturbatione sit spiritus eius. Cum autem dicitur: Pax Domini, intra calicem fit triplex signaculum crucis ad laudem  et honorem S. Trinitatis, que misit Agnum qui per crucem saluauit mundum, et fecit pacem hominum et angelorum. Trina crux fit intra ambitum calicis: ad significandum illud gaudium irreprehensibile et secretum quod erit in fruendo uisione Trinitatis, per quam data nobis pax uenie, pax iustitie, pax glorie. Deinde sequitur uox Ecclesie, supplicans Agno largitori pacis et misericordie. Ter cum eodem principio cantatur, et duplici fine terminatur; itaque orat, Miserere nobis; dando ueniam. Miserere: conseruando iustitiam, dona nobis pacem, que superat omnem sensum et intelligentiam. Miserere captiuis, miserere peregrinis, da nobis finem laboris, miserere peccatoribus, miserere exsulibus, da requiem laborantibus, tribue peccatorum  remissionem, perduc ad patrie certam mansionem, da post laborem pacem et requiem. In fractione panis hostie representatur minister legis, qui similaginem particulatim offerebat: et Dominus qui panem fregit in cena, et quem fractione panis cognouerunt discipuli euntes in Emmaus . Frangitur hostia et in tres partes diuiditur, S. Trinitati dedicata, quarum una in calicem demissa sanguini immergitur pro illa parte Ecclesie, que naufragio huius seculi agitata multis perturbationibus passionum concutitur; alie due extra calicem sunt, pro illis quarum una igne examinatur, que est fidelium, altera est sanctorum, que cum Christo regnat in eternum. Tunc deuota memoria Christo presenti, et ad dexteram Patris sedenti  et interpellanti pro nobis, pro glorificatis grates referuntur, pro uiuis, ut illis ascribi mereantur, pro fidelibus, ut a penis citius soluantur. Diaconus misse finem imponit, decantans: Benedicamus Domino, uel, Ite missa est, in diebus festiuis, uel Requiescant in pace, ut in mortuorum exsequiis. Hoc fit ut semper et sine intermissione pro acceptis beneficiis Redemptori nostro gratias referamus; sanctos suos honoremus, quorum meritis et intercessionibus adiuuamur: et pro cunctis fidelibus defunctis, ut ipsi ad optatam requiem perueniant, exoremus. Hac salutatione monentur astantes recedere: quia missa est hostia cui omnis laus et honor, benedictio et gloria; ad quam de hoc exsilio transire festinandum est celeri cursu, sanctoque  mentis recessu. Ea enim ad reconciliationem nostram sufficiens legatio mittitur. Propterea ministerium sacrosanctum missa nuncupatur.



CAP. XIX. Expositio orationis Dominice.

Expositionem Dominice orationis a patribus nostris plene et lucide digestam inuenimus. Eam tamen paucis uerbis exponere pro modulo nostro curauimus, non spiritu arrogantie, sed ne lectori uideatur onerosum quoties hanc legerit, eam querendo reuoluere libros aliorum. Sermo iste Dominicus breue est uerbum et abbreuiatum: pauper uerbis, diues sententiis. Nam Dominus sub paucitate uerborum docuit orare: confutata superstitione ethnicorum in multitudine uerborum gloriantium. Unde Dominus: Orantes nolite multum loqui .  Distinguitur septem petitionibus, pro septiformi gratia Spiritus sancti, qua liberati a septem uitiis, et totidem uirtutibus decenter ornati, mereamur percipere septenarium fructum eterne beatitudinis. Septem itaque sunt petitiones, septem dona, septem uirtutes, septem uitia, septem beatitudines. Eorum que petuntur tria sunt, scilicet sanctificatio nominis, aduentus regni Dei, perfectio diuine uoluntatis, que pertinent ad futurum statum. Quatuor ad temporale subsidium: hec sunt panis quotidianus et spiritualis, qui licet sit eternus, quia quotidie sumitur, huic tempori accommodatur dimissio peccatorum, non moueri tentatione malorum, nec infestatione tribulationum. Que prius ponuntur, priora  sunt dignitate: que posterius, priora tempore. Nam ex his que temporaliter aguntur, ad eterna peruenitur. Septem sunt gratiarum diuisiones: Spiritus sapientie et intellectus, Spiritus consilii et fortitudinis, Spiritus scientie et pietatis, et Spiritus timoris Domini. Non quod multiplex sit Spiritus secundum differentiam nominum, sed simplex unus semper, et idem fons et origo omnium uirtutum et bonorum. Idem enim Spiritus est a quo fiunt sapientia maturi, intellectu prouidi, consilio cauti, fortitudine liberi, scientia discreti, pietate mites, timore humiles. Septem sunt uitia: superbia, inuidia, iracundia, acidia, scilicet tedium mentis cum tristitia, auaritia, gastrimargia, luxuria; a quibus deriuantur omnium delictorum inquinamenta.  Septem sunt uirtutes: humilitas, pietas, compunctio, iustitia, misericordia, munditia, pax siue tranquillitas; humilitas conculcat superbiam, pietas exstinguit inuidiam, compunctio mitigat iracundiam, iustitia exhilarat mentem, pellens omnem tristitiam, misericordia damnat auaritiam, munditia reprimit gulam, pax eliminat luxuriam.

Septem sunt beatitudines: regnum celorum, terra uiuentium, consolatio sine perturbatione, satietas sine esurie, misericordia sine iudicio, Dei uisio, Dei filiatio seu similitudo, etsi in nominibus et proprietatibus sit distinctio, una tamen eademque est beatitudo. In his promerendis et adipiscendis necessaria est gratia septiformis, quam Isaias describit, sine qua nullum meritum pertingit ad salutem.  Nota quod Isaias incipit a summo, Dominus in sermone suo ab imo. Ibi enim docetur Dominus ad ima descensurus: hic, homo ad similitudinem Dei ascensurus. Itaque singulis meritis competentia assignat premia: pauperibus regnum celorum: quia initium sapientie timor Domini ; mitibus hereditas patris, qui de se ait: Discite a me quia mitis sum et humilis corde ; lugentibus consolatio per scientiam; esurientibus et sitientibus quasi in fortitudine laborantibus refectio; misericordia misericordibus ope consilii; mundis corde uisio Dei, oculo mentis purgato intelligentia, id est pacificis similitudo Dei tribuitur, ut ipsius filiis in quibus caro obtemperat spiritui,  sensus subseruit rationi, moderatione et maturitate sapientie. Hec prelibauimus ut facilius animus legentis preparetur ad intelligendum quod intendimus. Sciendum quod omnia que sunt salus et uita petuntur in oratione Dominica, quia ipse interpellans pro nobis formam orandi docuit, scilicet purgari fece uitiorum, decorari splendore uirtutum, illustrante gratia spirituali, et perducere ad premium repromissionum. Primo ergo petimus nomen Domini sanctificari in nobis, ut pede humilitatis calcata superbia, humiliemur sub potenti manu Dei, et ipsum sanctum a quo sanctificati timeamus et ueneremur timore casto permanenti in seculum seculi. Sanctificatio que nobis a Deo confertur, incipit ab humili eius aduentu, sicut Apostolus ait:  Neque fornicarii, neque masculorum concubitores regnum possidebunt . Hec quidem fuistis sed sanctificati estis in nomine Domini Iesu Christi, in Spiritu Dei nostri. Unde non Sanctum sanctorum, a quo omne sanctum, sanctificari oramus, sed ut in sanctificatione nobis ab eo data perseueremus. Et qui ab eo recesseramus per superbie uanitatem, ad ipsum reuertentes per humilitatem, sanctificati ei iungamur, et ad beatitudinem regni celestis pertingere mereamur, de qua Dominus, ait: Beati pauperes spiritu, quoniam ipsorum est regnorum celorum . Secunda petitio est: Adueniat regnum tuum. In ordine donorum ascendendo, Spiritus pietatis ponitur donum secundum. Regnum Dei communis est salus omnium, que adueniet cum in fine seculi  manifestabitur eius regnum. Pietas siue benignitas compatiendo proximis, congratulando prosperis, et condolendo aduersis. Unde pietatis est commune salutem omnium uelle et optare, et ita omnem inuidiam relegare. Qui enim fideliter aliis optat sibi quod petit, inuidiam omnino excludit. Sed cum Deus ab eterno regnet, et regnum ipsius omnibus dominabitur, regnum eius petimus aduenire, scilicet salutem promissam, passione Filii sui acquisitam, ut exuti a corpore huius mortis siue seruitutis, cum Christo regnemus sicut pollicitus est: Percipite regnum Dei, quod paratum est uobis ab origine mundi . Itaque inuidia reprobata, benignitate siue mansuetudine Spiritu pietatis adepta terram uiuentium possideamus, quod est initium et  stabile fundamentum, iuxta illud: Beati mites , etc. Tertia est petitio, Fiat uoluntas tua sicut in celo et in terra. uoluntas Dei est custodia mandatorum eius, in quibus exsequendis retributio multa. Oramus uoluntatem Dei fieri in celo et in terra, id est in corpore et in anima, ut ei casto corpore seruiamus et mundo corde placeamus. Cum enim corpus a terra, spiritum ex celo habeamus: in nobis  uoluntatem Dei fieri in utraque postulamus. Quod dato Spiritu scientie exsecutioni damus, per quem scimus diuine uoluntati obtemperare, et datur nobis iram, indignationem et prauos illicitus mitigare: Caro enim concupiscit aduersus spiritum, et spiritus aduersus carnem .  Nam caro inclinat se ad terrena, spiritus erigit se ad celestia, ideoque implorandum est diuinum auxilium, ut mittat spiritum scientie, cuius ope discernamus quid beneplacitum sit diuine uoluntati, et corde conteramus postpositis secularibus gaudiis, ut in multitudine dolorum et compunctionum, Spiritu scientie letificante spiritum nostrum, obtineamus inestimabilis scientie perenne solatium, secundum illud: Beati qui lugent, quoniam ipsi consolabuntur . Tunc in nobis uoluntas Dei perfecte complebitur, adeptione sue consolationis. Quarta petitio est: Panem nostrum quotidianum da nobis hodie, cum mens tedio acidie languescens, ab internorum amore bonorum retrahitur: animus in torporis lecto iacet quasi languidus, qui pane  spirituali, id est corpore Christi est reficiendus. Unde spiritu fortitudinis optet animum a torpore excitari, et operibus iustitie inhiare, ne aliquo graui delicto intercedente, abstineamus ab illo pane de quo Apostolus ait: Probet se unusquisque, et sic de pane illo edat , unde precamur dari nobis panem nostrum quotidianum, ut ex iustitie operibus in Christo uiuentes, a corpore suo non recedamus, sed sit nobis cibus quotidianus, quo plene satiabitur iustus cum apparuerit gloria eius. Unde Dominus: Beati qui esuriunt et sitiunt iustitiam, quoniam ipsi saturabuntur . Accepta fortitudine huius cibi spiritualis, statim recte petitur uenia delicti. Unde sequitur: Et dimitte nobis debita nostra sicut et nos dimittimus debitoribus nostris.  Peccata nostra dicuntur debita nostra, scilicet quia ei qui commodat, scilicet diabolo, debitor existit homo. Quoties delinquitur, debitum mutuatur. Qui enim fuerunt Deo debitores per iustitiam, peccantes fiunt debitores diabolo per iniustitiam. Commendat diabolus ad usuram delinquentibus peccatorum malitiam, ut inde consequantur mortem eternam. Hoc debitum diabolus primo homini commodauit; qui Domino accepti beneficii debitor esse noluit, si misericordes, beati; sanum est consilium aliis misereri, et non estuari facibus auaritie, sed bona largiri. Hoc consilium datur per Spiritum Dei, ut remittamus odia et iniurias, quatenus Dominus dimittat peccata nostra, et misericordibus misericordiam impendat. Unde ipse ait: Cum steteritis  ad orationem, remittite, si quis aduersus aliquem habet querelam, ut et Pater qui in celis est remittat uobis . Secundum hoc in die iudicii iudicaberis, ut quod feceris patiaris. Si beati mundo corde, mundemur mente et corpore, uitanda est ciborum crapula, gule irritamenta, interior refectio Spiritu intelligentie est appetenda. Cum enim anima interius reficitur, minus moleste exteriorem famem patitur. Unde Dominus tentatori respondit: Non in solo pane uiuit homo . Orandum est itaque ut tentatio non deiiciat, sed oculo mentis lucido tentationibus resistat; ut Deum contemplatione intueri non cessans, Deum in futuro sicuti est uideat. Ultima petitio comprehendit quidquid est necesse,  scilicet a malo liberari. Nihil enim est ultra quod debeat queri cum sit perfectio totius religionis. Qui enim a malo est liberatus, in se requiescit, generans animum pacis et tranquillitatis; non est quod interius uel exterius repugnet, quia nec caro per luxuriam, nec mundus per auaritiam, nec diabolus per malitiam possunt deiicere a tranquillitate. Hoc fit spiritu sapientie, qui omnes motus sensuum componit, et rationi subiicit. De talibus dicit Dominus: Ego dixi: Dii estis, etc. Unde: Beati pacifici, quoniam filii Dei uocabuntur . Congruenter uidentur Dominice orationi assignari que dicta sunt ab Isaia de spiritu Domini, et sermo quem locutus est in monte discipulis. Nam ille qui prophetiam edidit, et qui sermonem discipulis in monte  fecit, ipse hanc orationem composuit. Sermo ante et oratio quasi riuuli a fonte manant ab illo Isaie septenario, in quo est omnium bonorum plenitudo



CAP. XX. De additis ad officium Misse per summos pontifices.

Nota quod, sicut magister docuerat, apostoli se et alios communicando, consecrationem corporis et sanguinis Domini facere ceperunt, et fieri per uniuersas Ecclesias predicando instituerunt. Primo sine aliquo ordinatu fiebat canonis mysterium, postea cum canone legebantur epistola et euangelium. Deinde a Romanis pontificibus quibusdam additis ad ornatum et decoratum Ecclesie, celebranda aliqua susceperunt. Celestinus papa CL psalmos cum antiphonis cantari instituit. Et hac institutione mos inoleuit, ut omissis psalmis ex illis introitus,  graduale, offertorium, communiones exciperentur. Gregorius a Grecis Kyrie, eleison assumpsit, et a solo clero sonora modulatione cantari precepit, et orationem Dominicam dici decreuit. Symmachus Gloria in excelsis Deo in festiuis diebus addidit. Telesphorus papa tantum in natali Domini missas in ipsa nocte cantari uoluit; et que sequuntur uerba angelorum dictauit. Gelasius prefationes composuit. Innocentius pacis osculum adiecit. Damasus Credo in unum Deum ex decreto concilii Constantinopolitani post euangelium cantari instituit. Alexander aquam uino misceri, ut nec uinum sine aqua, nec aqua sine uino offeratur, ad representandum utrumque de latere Domini fluxisse. Sixtus Sanctus triplicatum modulauit. Sergius Agnus Dei inter communicandum terno concentu cecinit.





STEPHANI DE BALGIACO CHARTAE.



I. Transactio cum Hugone de Gisseio per Stephanum Aedue episcopum.



Nouerint fideles sancte Ecclesie tam presentes quam futuri, quo ordine controuersia, que inter canonicos S. Symphor. et Hugonem de Gisseio et Hugonem de Saphra aliquanto tempore fuerat, consilio domni Stephani Aeduensis Ecclesie episcopi ad finem usque peruenit. Sancitum itaque fuit a prefato episcopo, cuius auctoritas interuenit ad litem hanc dirimendam, ut in terra S. Symphor. de qua controuersia erat, supradicti milites haberent a uillanis cultoribus et habitatoribus terre quindecim sextaria annone, cuius dimidia pars in frumento, cetera uero  in auena redderentur. In mansis etiam habitatis haberent eodem modo fascem inter fenum et stramentum, corueas nichilominus haberet Dominus Gissiaci, de bobus rusticorum, exceptis tamen propriis rebus canonicorum. Huius rei causa haberent tam canonici quam homines erorum in terra predicti Hugonis de Gisseio usum tam in pascuis quam in aquis, et in siluis ad utensilia plaustrorum seu carrucarum et herciarum. Preter hec autem que scripta sunt nichil omnino habeant suprascripti milites in hominibus uel terris canonicorum. Acta sunt hec autem apud Sedelocum in conspectu domini Stephani uenerabilis Aeduorum episcopi.

Huius rei testes sunt Stephanus episcopus, Ranulfus, Zacarias, Ugo, canonici, Constantinus maior,  Agerius, Esperimus, Arbertus et Ulduinus de Illyriaco, Gislebertus de Tiliis, Raynaldus de Dorna, Iurannus Belet et alii multi.



II. Charta Stephani Aeduensis episc. XXuIII in gratiam Ungiaci  .



STEPHANUS, Dei gratia Aeduensis episcopus, dilectis filiis suis clericis et laicis diecesis sue salutem et paternam benedictionem.

Nouerit dilectio uestra ad nostrum pertinere officium iura tueri ecclesiastica, et collata conseruare beneficia, maxime ea que collata sunt pauperibus Christi, qui omnia reliquerunt, sed et uillas et homines et ceteros reditus se habere non posse constituerunt, ut lites fugerent, et in causas non pertraherentur. Si quis igitur aduersus eos aliquam suscitauerit calumniam, nolumus utique, ut in causas ducantur forenses, sed in nostram ueniatur audientiam;  quatenus in presentia nostra iudicio Ecclesie orta in Ecclesiam querimonia sopiatur. De his enim qui ad nostram pertinent aduocationem, que sine assensu nostro recipere aut possidere non possunt, quomodo sine nobis procedent in audientiam laicorum et alienum subibunt iudicium? Precipimus itaque et episcopali auctoritate sancimus, ne quis eos ullo modo inquietare audeat. Sed si quid habet aduersus eos, usque ad nos deferatur, qui pro ipsis loqui et respondere habemus in terris, quos in die iudicii locuturos et oraturos speramus pro nobis. Quod si quis huic decreto nostro temere obuiauerit, a sacratissimo corpore et sanguine Domini nostri eum sequestramus, necnon et a limine et omni communione sancte Ecclesie, donec digne peniteat, et  a transgressione mandati nostri nobis satisfaciat. In eos etiam anathematis infligimus gladium, et potestate quam a Deo accepimus tradimus Satane in interitum  carnis, qui non occasione ueritatis, sed cupiditatis instinctu siue in nostra, siue in aliena presentia eos uexare presumpserint. Eis autem qui pacem ipsis tenuerint et collata defenderint, sit omnium honorum multiplicitas et eterna felicitas.



III. Charta Stephani Augustodunensis episcopi pro monasterio S. Benigni Diuionensis.


Ego STEPHANUS Dei gratia Aeduorum episcopus, notum sit tam presentibus quam futuris, quod dominus papa delegauit mihi causam que uersabatur inter Ioannem abbatem sancti Benigni Diuionensis, et Guidonem comitem Salicum, super uilla que dicitur Dianetum, cum eius pertinentiis. Ego uero,  communicato discretarum personarum consilio, supradictam uillam, et ad eam pertinentia, abbati Diuionensi adiudicaui, et de illis super quibus querela inter eos uersabatur, iudicio mediante, inuestiui. Si uero comes, uel aliquis pro eo contra hoc ire presumpserit, auctoritate apostolica qua in hac parte fungimur, excommunicationi se nouerit subiacere. Huic inuestiture interfuit Engilbertus Cabilonensis episcopus, cuius sigillo hec chartula roboratur, et abbas Sancti Martini Aeduensis.



Iu. Priuilegium pro Cisterciensibus.


STEPHANUS, Dei gratia Aeduensis Ecclesie episcopus, dilecto in Christo fratri STEPHANO Cisterciensi  abbati eiusque successoribus regulariter substituendis in perpetuum.

Religionis Cisterciensis bono odore plurimum delectati, tuis tuorumque fratrum petitionibus annuentes, dedimus ecclesiam Combusii liberam, saluo tamen episcopali iure canonicis uirgiacensis castri. Ipsi autem canonici precibus nostris in manu nostra censum quem annuatim in territorio Gergulii grangie uestre a uobis accipere solebant, Cisterciensi ecclesie retinendum in perpetuum guerpiuerunt.

Cuius donationis et guerpine census hi testes fuerunt: Bertrannus archidiaconus de Bella, Humbertus archipresbyter de Belna, Walo presbyter de Gilliaco, Paganus Rabustel de uergiaco.





u. Notitia de malis consuetudinibus quas Hugo dux Burgund. dimisit Stephano episcopo in uilla Canauis, etc.


Quoniam primi parentis culpa exigente, uita hominis et memoria in eternum duratura, nisi homo peccaret, facta mortalis cito labitur et euanescit, donationes, concessiones, et conuentiones, quas inter se haberent homines, ne obliuione deperirent, scriptis annotari humana ratio procurauit. Nos huiusmodi salubre consilium priorum Patrum approbantes, malarum consuetudinum, quas Hugo dux  Burgundie, Odonis ducis filius, iniuste habere consueuerat in uilla Canauis et Gratematio et earum appendiciis liberam dimissionem et omnimodam libertatem scribere et tam futuris quam presentibus huius charte testimonio notificare opere pretium duximus, ut quod inspirante diuina gratia a cultoribus iustitie et fidelibus bene agitur, transgredi et uiolare malignantium, temeritas et audacia omnino uereatur. Stephanus diuina gratia Aeduensis episc. post electionem suam Hugonem ducem et Willelmum comitem Niuernensem de constituenda et tenenda pace curiosus conuenit, et ut pax per totum episcopatum suum statueretur et teneretur, cum illis firmande pacis diem constituit. Statuta die episcopus, dux, et comes, et alii quamplurimi amatores  iustitie Aeduam conuenerunt, pacem, quam dux monachus  antea statuerat, sacramentis firmauerunt, et si quando frangeretur, ut in festo S. Nazarii ad restituendam pacem annis singulis Aeduam conuenirent statuerunt. Sequenti festo S. Nazarii episcopus et conuentus clericorum Aeduensis ecclesie, de malis et iniustis consuetudinibus, quas in uilla Canauis et Gratematio cum tyrannide exercebat, et de Tebbaldo Cambosio et filiis suis, quos ut suos proprios esse dicebat et tenebat, grauiter conquerendo duci clamorem de malis que eis inferebat fecerunt. Dux igitur de eorum querimoniis ut, sicut ius exigeret, episcopo et canonicis satisfaceret, apud Diuionem castrum diem constituit, scilicet diem reuelationis Stephani protomartyris; die statuto  et loco episcopus et canonici, dux et sui pro sedandis supradictis querimoniis in domum Dominici mercatoris conuenerunt, ibique in presentia ducis et curie sue episcopus et canonici de predictis uillis querimoniam et clamorem iterum presentauerunt, nichilque penitus in eis ducem habere ueris rationibus et scriptis authenticis approbauerunt. Insuper si quid in prefatis uillis et earum appendiciis, et in Tebbaldo et filiis suis dux Burgundie iuste uel iniuste habuerat, quod pater suus, uidelicet Odo dux beato Nazario, et Aeduensi ecclesie, et canonicis ultima die concilii apud Aeduam ab Hugone Lugdunensi archiepiscopo, et sedis apostolice legato celebrati omnino dimiserat, memoriter retulerunt, et  chartam de dimissione malarum consuetudinum et omnimoda libertate Canauis et Gratemacii, quam super altare sancti Nazarii pater suus posuerat, ut firmuis teneretur, ostenderunt, unumque ex filiis ecclesie ibidem in habenda memoria a duce osculatum fuisse retulerunt testante charta; uerumtamen nondum ueridicis rationibus et scriptis acquiescens, imo diutinam possessionem suam dux pretendens, ut de suis et canonicorum uerbis curia sua ad faciendum iudicium in partem [secederent] tandem concessit. Ad faciendum igitur iudicium in partem secesserunt Ansericus canonicus et prepositus S.  Nazarii, Walo abbas et frater eius Werricus, Adimarus de Maso, Willelmus de Fuluentio, Hugo dapifer ducis, Teccelinus Sorus, Tebboldus Damac. Factum est iudicium, Tebboldus Damac illud retulit in his uerbis: ecclesiam Aeduensem debere possidere iure et dimissione Odonis ducis predictas uillas cum suis appendiciis et eas inhabitantes et inhabitaturos, cum omni libertate et tranquilla pace iudicamus. Relato igitur iudicio Hugo dux, qui ibi presens aderat, chartam per quam nominatas uillas ab omni mala consuetudine et captione liberas et absolutas pater suus reddiderat accepit, et quidquid iuste uel iniuste in Gratemacio et canauis et appendiciis ceperat et habuerat totum Domino et beato Nazario, et canonicis deseruit et reliquit: ponensque chartam  in manu episcopi in hec uerba prorupit: Ego dux Burgundie Hugo omnes malas consuetudines et captiones et quidquid iuste uel iniuste in Gratemacio, et in Canauis et earum appendiciis et inibi habitantibus et inhabitaturis hactenus habui et habere consueui,  Domino et beato Nazario, et tibi Stephano episcopo et Aeduensi Ecclesie totum dono, trado, concedo et omnino dimitto. Si quis hoc uiolare presumpserit, feriatur anathemate S. Leodegarii episcopi et martyris.

Huic donationi et libertati testes interfuere isti, ex parte ducis: Willelmus de Fuluentio, Hugo dapifer, Hugo de Besara Diuionis prepositus, Teccelinus Sorus, Adimarus de Maso, Walo abbas, Werricus frater eius, Tebboldus Damac; Odo Martinus; ex parte episcopi: Seuinus decanus, Ansericus prepositus, Seuinus archidiaconus, Raginaldus, Engelbertus, Andreas, Petrus Adiutus, Warnerius presbyter.

Laici: Mainus maior, Umbertus cellerarius, Petrus  de Ulgus, Tebbaldus Cambosius et filii eius, Paganus et Dominicus, et Mainus Palmarius.

Acta est indictione sexta, epacta prima, Ludouico rege Francorum regnante, Stephano Aeduorum episcopo pontificatue, amen.




ANNO DOMINI MCXXXuI
GERARDUS ENGOLISMENSIS EPISCOPUS





NOTITIA


 Gerardus de Blauia  uir fuit suo tempore percelebris, ultra modum utrinque uel laudatus uel infamatus. Nihil turpius his que de illo referunt Arnulphus primum Sagiensis archidiaconus, deinde Lexouiensis episcopus, et Ernaldus Boneuallis in diecesi Carnotensi abbas; nichil econtra sublimius, nichil gloriosius his que in eius laudem scripsit auctor Historie pontificum et comitum Engolism. cap. 32. Extrema sincero, ut decet, historico ex equo deuitanda. Hinc medium tenebimus. Quidquid de illo assertum est critico perpendemus examine, omnibusque preiudiciis sepositis, quidquid uerius, aut saltem uero similius uidebitur, asseremus. Natione fuit Neustrius, diec. Baiocensis, patre Giraudo, uiro fortune mediocris, imo pene nullius. Hinc in adolescentia solum mutare, ac in omnium fere rerum inopia uiuere coactus est. uerum id omne industria, labore, ingenio reparauit. Primum ad humanitatis studia animum appulit; etate uero prouectior uite clericalis institutum amplexus,  se totum sacris litteris, theologie ac iuri  canonico dedit; tantosque in omni studiorum genere progressus fecit, ut ad id quod hauserat, aliis propinandum paratissimus fuerit. »Hincque effectum est, ut in ciuitate Engolisma et Petragorico, et in quibusdam castellis circum adiacentibus regimina scholarum habuerit  ,« et quidem tanta sapientia, ingenio tanto, tamque felici euentu, ut et ad illius magisterium undique confluerent discipuli, et ex eius schola exeuntes, ad sublimiores Ecclesie dignitates uisi sint idonei. Ipsum uero canonici Petracoricenses in socium honoris cooptarunt, ut discimus ex instrumento donationis facte Userchie a Guillelmo episcopo Petracoricensi  ; demumque episcopus Engolism. ut defuncti Ademari locum suffectus est an. 1101. De hac electione ita scripsit Arnulphus  : »Dum aduersum se eligentium multitudo diuisa consurgeret, diuersasque personas alternus postularet assensus, in eum uoces omnium fortunam conuertisse; non quod in eo satis  commode prouisum Ecclesie crederetur, sed ut exitum qualemcunque tumultus offenderet, maluisse  eum scienter indignum partem utramque excipere, quam preualuisse partem alteram uideri.« Procacius id dictum, et a ueritate alienum iudicamus. Initio quidem rem factionibus et prensationibus, ut solet, actam fuisse non negauerimus, sed tandem ad meliorem mentem conuersos electores, postulante populo, Gerardum unanimi consensu designasse credimus, ut diserte testatur histor. pontif. Engolism.  . »Ob insignem ipsius scientiam, et honestam uitam in Engolismensem episcopum promotus est, petitione populi, electione cleri, honoratorum assensu,« et certe electione dignus erat, cum teste Arnulpho, inesset ei »circa gerendas res nota discretio, quam plurima sane litterarum scientia confirmaret, utriusque facundia sermonis ornaret.« Qui uir erat »in responsione discretus, in predicatione eximius, in allocutione blandus, in prouerbiis facetus,« inquit Histor. Pontif. Engolismensium.

Non multo post legationem obtinuit. uerum, si  fides Arnulpho, emendicatam et subreptam. Demus quesitam, at subreptam quis sibi persuadeat? Sic enim Engol. pontif. Hist.: »cum domino S. Paschali pape adhesisset, qui ad partes Galliarum uenerat, cognita honestate et preclara sapientia, ei uices suas, prius in Britannia et deinde Turonensi, Burdegalensi, Bituricensi, Auscitania prouinciis commisit.« Sic etiam Ordericus uitalis lib. XIII, ad an. 1136, pag. 908: »uir eruditissimus, qui magni nominis et potestatis in Romano senatu tempore Paschalis pape, et Gelasii, et Calixti, et Honorii fuit.« Denique quis sibi persuadeat quatuor illos summos pontifices tante aut socordie, aut improbitatis fuisse, ut aut Gerardum palam indignum non nouerint, aut notum tanta nichilominus dignitate ornarint. Mirum quot ab eo et in episcopatu et in legatione patrata fuisse crimina dicat Arnulphus. »Ea die, inquit, ab Engolismensis ecclesia ueritas et misericordia recessit, dolus, impietasque successit,  rerum status in deteriora mutatus est, imminutus est decor et cultus Ecclesie. Insolentia, quam ante paupertas represserat, efferri cepisti: petulantia, quam priuatus exercere non poteras, bonos quos libuit insectari, rapinis et exactionibus exinanire prouinciam, etc. Ab obtenta uero legatione, tua diffusioribus spatiis effusa cupiditas, copiosam rapacitati tue materiam non defuisse gauisa est. Quid manifestas exactiones exaggerem,« etc. Quedam ambitius et lucri causa fecisse Gerardum, qua ratione negari possit non uidemus, cum hanc in rem nonnulla referat Gofridus uindocinensis ad Gerardum ipsum scribens; sic porro orditur  : »Quoniam S. Romana Ecclesia, non quidem uestris meritis, sed gratia sola humilitatem uestram adeo sublimauit, quod minimus digitus uester dorso patris uestri grossior uidetur; sicut sublimia uerba que sepius multum gloriose profertis, testificantur, tanto fidelius ei debetis obedire . . . si aliter agitis,  sublimitas uestra, quam . . . papa sua bonitate satis de exili loco creauit, mala pro bonis illi retribuit.« Deinde ad rem ueniens, »quod audiuimus, inquit, unde etiam quod peius est, cantilenam composuit uulgus, quoniam publicum est, uobis occultare nec possumus nec debemus. 1o Audiuimus et dolemus Andream de uitreio filie sue uobis coniugium uendidisse, illud etiam a uobis filium uicecomitis de Maloleone comparasse. Quorum alter quingentos solidos uobis pretium dedit coniugii, alter uero quindecim marcas argenti. Hoc episcopus Pictauiensis, hoc Guillelmus archidiaconus eius, et quidam alii qui adfuerunt, si ueritatem sepelire noluerint, non negabunt. 2o Carrofensem abbatem, non regulariter electum, sed uiolenter, ut dicitur, intrusum  pro mille solidis barbarinorum, barbara nimis auctoritate consecrari . . . fecistis, nolente suo consecratore, eius clero modis quibus poterat reclamante; et qui uidit et partem habuit abbas quidam uester uicinus, testimonium perhibuit, et multi dicunt eius testimonium uerum esse. 3o Fulco Biennensis abbas litteras uestras pro facienda sibi iustitia quesiuit, quas illi prudentia uestra tandiu negauit, donec illas centum solidis comparauit. Sed perdidit pecuniam, nec per uos potuit habere iustitiam. Hoc ipsemet profitetur, qui simul utrumque perdidisse conqueritur,« etc. Et post multa: »Asserunt quidam uos quasi Balaam alterum regis Anglici pecunia fuisse corruptum, et idcirco iniustam in comitem Andegauensem excommunicationis protulisse sententiam; et licet excommunicatio uestra uires etiam unius diei habere non potuerit, amicis tamen Romane Ecclesie peperit uerecundiam, et eius inimicis detrahendi dedit materiam . . . abbati Angeriacensi, ut dicitur, promisistis, quod  si CCC solidos Pictauiensium masculorum uobis daret, Rainardum Chesnelli deponeretis: unde capitula quibus illum accusaret, ei transcripta misistis. Hoc abbas ipse fatetur, et testem in animam suam Deum inuocat, quod uerum loquitur. Hec pauca de multis, modica de magnis testificauimus, dilectionis uidelicet causa, ut si uera sunt que contra uestram astutiam uentilantur, preteritorum transgressio fiat uobis futurorum cautela.« Addit Girardum, se presente, etiam coram laicis predicasse, episcopos deponendi se habere potestatem, quod uocat nouum presumptionis genus.

Hec in alienos exercuerit; nichil profecto simile in suam Engolismensem Ecclesiam commisisse legitur. Illam econtra, imo et prouinciam quibus potuit beneficiis cumulauit. Principum reconciliationi, aut oppressorum protectioni studuit, sedem suam ornauit, nulli intulit iniuriam, bene fecit omnibus. uulgrinum Engolismensem comitem »consiliis  iuuit et auxiliis  ,« ut terras ui ac fraude sibi ablatas recuperaret. Discordias inter eumdem et Ademarum Rupis-fulcaudi excitatas »interuentu suo sedauit. Ecclesiam Engolismensem a primo lapide edificauit . . . de proprio suo edificauit dormitorium, refectorium, cellarium, presbyterium, ianuas ferreas, et contulit predicte ecclesie  de Iulhac, de Renenhoruilla et de Touzac. Contulit etiam de proprio, ut pauperes XXIu semper alerentur in predicta ecclesia Engolismensi in unaquaque Quadragesima, et acquisiuit XII solidos in ecclesia de Touzaco ad tunicas pauperum. Dedit etiam Engolismensi Ecclesie pontificalia ornamenta que emit a Bozone Santonensi episcopo mille solidos. Aulam pontificibus construxit, ecclesie contulit textus aureos . . . thuribula deaurata, et crucem de argento  ,« etc. Post multa subdit: »centum uolumina uel eo amplius, omnia fere operum SS. Patrum . . . et innumera bona ecclesie  nostre et mense episcopali contulit. Constituit etiam de proprio suo, ut XIII pauperes in mensa pontificis Engolimensis semper alerentur . . . Aulam pontificibus et capellam, et cameram Pictaui edificauit, et annulum aurei operis cum lapidibus pretiosis ecclesie Engolismensi dedit.« Addit: »Eius auxilio ecclesia de Corona, et ecclesia de Grosso-Bosco et de Aula-uilla et Bornetensis edificari ceperunt . . . Ecclesiam et domos construxit leprosarias.«

Iam referenda que legatus gessit. An. 1107, una cum Richardo Albanensi, Alberto Auenionensi episc. iudex delegatus a Paschali II in causa monachorum Case Dei et Aniane pro Gordanica cella, lata sententia Aniane cellam adiudicauit. Concordiam  fecit cum Aimerico de Mota Rupisfulcaudi pro exclusa molendinorum de Castelar anno ab Incarnatione 1109, indict. II, regnante rege Francorum Ludouico Philippi regis filio. Octo concilia celebrauit quorum pauca ad notitiam nostram peruenerunt. Exstat in conciliis edit. Labbei Lausdunense, de statu Ecclesie ab eo celebratum: »An. ab Incarn. Dom. 1109, epact. XXuIII, indict. II, presidente D. Paschali papa Rome, in Francia Ludouico regnante.« In eo Ecclesia S. Petri Trenorciensibus uindicatur aduersus episcopum et canonicos Nannetenses. Aderant Burdegal. archiepiscopus, episcopi Pictau., Santon., Agenn., Petragor., Andegau., Cenoman., Redon., Nannetens., Dolensis et uenetensis, item plures abbates. Nihil illustrius quam quod egit in concilio Lateran. an. 1112. Priuilegium de concedendis sacerdotiorum inuestituris a Paschali II captiuo extorserat Henricus u imperator, addito a papa sacramento quod »nec de inuestituris deinceps  eum inquietaret, nec in personam regem anathema poneret.« Hec omnia quo tandem pacto reuocari possent, in toto concilio nemo uidebat. »Tunc Gerardus episcopus requisitus tandem, tale consilium dedit, quod inuestiture reuocari poterant saluo sacramento; ita tamen quod imperator dans inuestituras non excommunicaretur. Quod consilium omnis synodus laudans dixit: Non tu locutus es, sed Spiritus sanctus in ore tuo  .« Iussit Paschalis ut inuestiturarum damnationem scripto redigeret, quod cum quibusdam aliis a consilio deputatis prestitit. Lecta deinde ab eodem Gerardo condemnationis charta, acclamatum est ab omnibus patribus: Amen, amen. Fiat, fiat. Insuper »placuit pape et toti consilio, quatenus Gerardus episcopus, per quem Deus Ecclesie sue tale consilium reserauerat, cum quodam cardinale ad imperatorem dirigeretur, qui uoluntatem imperatoris consuleret, quatenus Ecclesie Romane inuestituras reponeret  ,«  alioquin habitum concilium reuelaretur. uiri sapientiam uidimus, nunc inuictum animi robur admiremur. Periculosa sane prouincia: superbo et ad iram prono principi denuntiandum, quod ingratissimum fore nemo dubitabat. Rem tamen aggreditur intrepidus antistes, »cumque in presentia imperatoris mirabiliter perorasset, et a cancellario imperatoris, qui illius interpres erat, singula exponerentur, uehemens tumultus ortus est in curia; ita quod Coloniensis archiepisc. qui eum solemniter in hospitio suo susceperat , de uita illius dubitans dixit: Magister, maximum scandalum generasti in curia nostra. Indignans autem Gerardus respondit: »Tibi sit scandalum, mihi est Euangelium.« At Deus omnipotens, qui cor regis tenet in manibus, et quo uoluerit illud inclinat, alio mentem imperatoris diuertit. uiri constantiam simul et sapientiam demiratus, non tantum ei uim nullam intulit, imo plurima dedit munera. Anno 1117, mense Oct., adfuit  concilio Romano, Paschali II presidente, ubi dux uerbi, cum Attone uiuariensi, Goffredo Carnot. et Guillelmo Catalaunensi appellatur ab Orderico uitali lib. XII Hist. Anno 1118 Engolisme concilium celebrauit, de quo nichil superest, nisi quod habet Malleacense Chronicon: »Ibi archiepiscopus Turonensis, et alii duo episcopi confirmati sunt. Unus eorum Audebertus Agennensis. »Anno 1122 obtinuit a Petro Santonum episcopo restitutionem uille de Lede-uilla, que antiquitus iuris erat matricis ecclesie Engol. et thesaurarii, qui tunc erat Gerardi nepos. Eodem anno monachi Sancti Macarii per subreptionem ab eo impetrarunt uirgam pastoralem,  qua eorum manasterium abbatia fieret, et a Sancte Crucis Burdigal. subiectione eximeretur. Anno 1128, Kal. Martii, adfuit translationi S. Albini episcopi Andegauensis. Eodem anno, ut legatus in monasterio S. Gilde Dolensi concilium rexit, inquit Chronicon Kemperlegiense tom. I Miscellan. Baluz. Circa idem tempus Burdigale concilium habuit, in quo Guillelmus Aquensis episcop. dimisit Silue maiori ecclesiam S. uincentii de Aquis.

Nunc ueniendum ad illud schisma cui occasionem dedit electio duorum Romanorum pontificum Innocentii et Anacleti. Si Gerardus ab initio Anacleti partes aduersus Innocent. II fuisset amplexus, locum aliquem excusationi habuisset, nonnullus enim primo ambigendi locus suppetebat. Eodem uterque die electus fuerat; et, si Innocentio fauebat prioritas temporis, Anacletum iuuabat suffragiorum multitudo. Hic quippe a XXuII, ut Onuphrio, aut saltem a XXII, ut aliis placet; ille a XuII tantum cardinalibus  electus fuerat. Anacletum quoque iuuabat, quod, qui Innocentium designauerant, contra pactum, extra condictum locum ceteris non tantum non uocatis, sed nec monitis egerant. Res ergo primis illis temporibus ambigua et difficilis  . Hinc ad Stampensem cetum, ubi definienda lis erat, »non mediocriter pauidus et tremebundus aduenit« S. Bernardus. Hinc toto sibi negotio imposito, ieiunium et continuas preces adhibuit, ut necessarium lumen a supremo numine mereretur. Hinc Henricum Anglie regem piissimus abbas »uix persuasit Innocentium recipere, ab episcopis Anglie penitus dissuasum  .« Ned adduci potuit nisi his Bernardi uerbis: »Times peccatum incurrere, si obedias Innocentio. Cogita de aliis peccatis respondeas Deo, istud mihi relinque, in me sit hoc peccatum.« In his circumstantiis si fluctuasset Gerardus, si pro Anacleto stetisset, aliquid excusationis habuisset ob facti ignorantiam. uerum non ita se res habet, sed  si Arnulpho habenda fides, cum Stampensi concilio interesse non posset, litteras suo sigillo munitas per nuntium scripsit, quibus testabatur, »utramque se nouisse personam et electionis ordinem plenius exquisisse, procul dubio cum Innocentio papa stare iustitiam, eo quod plane uir esset honestatis egregie, et ipsius electio prima tempore, et a precipuis Romane Ecclesie fuerat celebrata personis. Porro Petrum per opulentam manum cathedram potius usurpasse, uirum adeo uita reprobatum et nomine, ut si ipsum etiam quelibet electionis forma defenderet, promoueri tamen uite qualitas et infamia minime sustineret  .« Cum uero in papam Innocentium omnes conuenissent, statim ipsi »primus aut inter primos« scripsit Gerardus, postulauit ipsius »honorari rescripto, et munus legationis habite confirmari  .« Quin et ad cancellarium quoque rescripsit »legationis sese et onere grauari et nomine honorari tanto indignius supplicans  quanto humilius  .« Repulsam passus indignatur, resilit ab Innocentio, transit ad Anacletum. Illum papam agnoscit, ab illo legatus designatur, et tota, ut gloriatur, Francia atque Burgundia legationi eius antique superadditur. Exinde uero Gerardus in apertum schisma delabitur, altare contra altare tentat erigere  . Innocentium maledico dente carpit, ac suis obtrectationibus lacerat, populos ab illo, suis oblocutionibus ad sese et ad antipapam trahere nititur, tanta ui, tanto studio, tanta calliditate agit, ut plurimos suo schismate inficiat, Hildebertum Turon. archiepiscopum concutiat, licet non deiiciat; Guillelmum Aquitanie ducem sibi sueque sententie ita deuinciat, ut totus ab  ipso princeps illi penderet; sicque eius auctoritate fretus, »fasque nefasque confundit, abbates abbatibus, episcopos episcopis superintendere nititur, amouere catholicos, schismaticos promouere.« Pictauiensem et Lemouicensem presules e suis sedibus eiecit, et alios intrusit; et quia comprouinciales episcopi indignos illos ab ipso designatos consecrare renuebant, in eos principis iram in tantum accendit, ut Willelmus Santonensis episcopus eiusque canonici a sede sua, et ab urbe et ecclesia, »derelictis domibus et possessionibus suis,« egredi coacti sint  .

uerum alios si uexauit, multa et ipse passus est. In Remensi concilio presidente Innocentio, pro schismate damnatus est et excommunicatus, et ab omni ecclesiastico honore depositus. Dum noue sue legationis munus in Santonensi diecesi uellet exercere, ab Aimaro de Archiaco milite strenuo captus est, et mensibus aliquot reclusus in carcere, nec nisi magno pretio persoluto liber euasit. Denuo  fuit a uulgrino Bituricensium archiepiscopo anathemate percussus, uetitum Aquitanie populis et presulibus ne in aliquo ei obedirent, aut ullum ei honorem exhiberent  . Hinc uiolentia comitis in Burdegalensem archiepiscopum a canonicis electus sine comprouincialium episcoporum assensu, quin potius contradicente Agennensi presule  , uniuersitas uel pars saltem maxima refragata est, nec  ut cum eo communicaret adduci potuit, imo in Engolismensi Ecclesia ab eo plurimi diuisi sunt. Denique ad unitatem catholicam reuocato per Bernardum comite Guillelmo, sicque »pace omni Aquitanie Ecclesie reddita, solus Gerardus perseuerat in malis: sed non multo post . . . impenitens et subito mortuus sine confessione et uiatiaco, de corpore egredientem spiritum ei reddidit cuius minister usque in finem exstiterat. Corpus eius a nepotibus suis . . . inuentum in lectulo suo exanime, et enormiter tumidum, in basilica quadam humatum est, sed postea a Gaufrido Carnotensi episcopo sedis apostolice legato inde extractum, alioque proiectum est  .« Longe aliter tamen de ipsius morte loquitur Hist. pontif. Engolism. c. 35. »Die autem, inquit, proxima mortis sue accepimus quod in confessione sua sacerdotibus dixerit: Si partem Petri Leonis contra uoluntatem Dei ignorans manu tenuerit, se confiteri et penitere . . . Sabbato autem missam celebrans maxima deuotione et effusione lacrymarum,  sequenti die Dominica migrauit a seculo anno 1136 ab Incarnat. Domini. Sedit in episcopatu annis 33, mensibus . . . diebus . . . unicuique capellanorum sui episcopatus in fine suo unam minam obolum dedit; et illud magnificum sidus quod claritate sui partes occiduas illustrauerat, proh dolor! extra ecclesiam quam edificauit sub uili latet lapide. Cessauit episcopatus usque XIu Kal. Iulii.«





CONCILIUM LAUSDUNENSE DE STATU ECCLESIAE A Girardo Engolismensi episcopo, sedis apostolice legato, cerebratum anno Domini 1109.




I. Ecclesia Sancti Petri Trenorciensibus uindicatur aduersus episcopum et canonicos Nannetenses.


GIRARDUS gratia Dei Engolismensis episcopus, sancte sedis apostolice legatus.

Cum de statu sancte Ecclesie, Lausdunensi concilio, quod in basilica B. Dei Genitricis, ipso auctore ac gubernatore celebrauimus, plurima pertractassem, delata est in conspectu concilii querela Trenorciensium monachorum, super Nannetensem episcopum et canonicos eius, de ecclesia Sancti uitalis. Crastina die, in refectorio eiusdem ecclesie, cum fratribus et cepiscopis nostris conueniens, Burdegalensi scilicet archiepiscopo, domino Pictauiensi, Andegauensi etiam, Cenomannensi et Redonensi  episcopis, abbate quoque Angeliacensi, et abbate Sancti Eparchi, cum pluribus aliis: duabus eorumdem legitimis monachorum personis super hac causa auditis, utrisque partibus adiudicauimus sacramentum. Hoc canonice suscepto, sequenti die,  coram omni consessu, presente pariter et iubente ipso Nannetensi episcopo, inuestituram predicte ecclesie, de manu archidiaconi sui, per priuilegium quod manu tenebat, suscepi: et ex iudicio et assensu archiepiscoporum, episcoporum, abbatum et totius conuentus, inuestituram ipsam per idem priuilegium Cunaldensi priori et predictis monachis solemniter contradidi, saluo tamen canonico iure Nannetensis Ecclesie, si quod esset. Ut autem res ista firma et inconuulsa permaneat, sigillo nostre auctoritatis insigniri fecimus, et propria manu subscribere curauimus.

Factum est autem istud in Lausdunensi castro, coram positis archiepiscopis, episcopis et abbatibus, et multis aliis religiosis et nobilibus uiris.

     Signum Burdegalensis episcopi.
    S. Pictauiensis episcopi.
    S. Santonensis episcopi.
    S. Agennensis episcopi.
    S. Petragoricensis episcopi.
     S. Andegauensis episcopi.
    S. Cenomannensis episcopi.
    S. Redonensis episcopi.
    S. Nannetensis episcopi.
    S. Dolensis archiepiscopi.
    S. uenetensis episcopi.
    S. abbatis uendocinensis.
    S. abbatis Malliacensis.
    S. abbatis Maioris Monasterii.
    S. abbatis Sancti Florentii.


Anno ab Incarnatione Domini 1109, epacta XXuIII, indictione II, presidente domino Paschali papa Rome, in Francia Ludouico regnante.

Ego Girardus Engolismensis episcopus et sancte Romane Ecclesie legatus subscripsi.



II. Capella Sancti Stephani monachis Maioris Monasterii adiudicatur aduersus canonicos Camiliacenses.


Ego GIRARDUS Dei gratia Engolismensis episcopus, Romane Ecclesie legatus, aliique fratres qui nobiscum erant Andegauis apud monasterium S. Albini, in cella nouitiorum eiusdem monasterii, ad quamdam causam uentilandam et discutiendam, que erat inter abbatem S. Martini Maioris Monasterii, et canonicos de Camiliaco, de capella predicti castri, conuenimus. Utrique enim et monachi et canonici presentes adfuerunt. utrique causas suas ordine exegerunt. Auditis utrorumque rationibus, de iudicio  tractare cepimus. Et quia non omnes unanimiter consensimus, dilatum est iudicium ad concilium usque Lausduni ad presens futurum. Peractoque ex more concilio, uenerabiles fratres et cepiscopos, qui interfuerunt concilio, in unum conuocauimus: et cum eis diligenter de iudicio prelibate cause tractauimus. Quod ita pari consensu diffinitum atque sancitum est, ut capella S. Stephani, parochiali ecclesie que in honore B. Petri apostoli fundata est, inhereat, uniatur, et sic monachi matrem et filiam possideant. Huius autem diffinitionis nobiscum iudices fuerunt, Ernaldus archiepiscopus Burdegalensis, Petrus Santonensis episcopus, Petrus Pictauensis, Marbodus Redonensis, Hildebertus Cenomanensis

 Celebrato autem solemniter iudicio, uenerabili fratri nostro, abbati uidelicet Willelmo Maioris Monasterii, et monasterio eius, suam capellam reddidimus. Ut autum diffinitio ista firmior permaneret, sigillo nostro sigillari precipemus, et manu nostra subscripsimus.

Acta est autem diffinitio ista in ecclesia beate Marie Lausduni in qua synodus consederat, anno ab Incarnatione Domini 1109, indictione III, Paschali II Romanam Ecclesiam regente regnum Francorum Ludouico rege tenente, Andegauensium plebibus Fulcone iuniore presidente.

Ego Girardus Engolismensis episcopus, et sancte Romane Ecclesie legatus, huic diffinitioni subscripsi.





EPISTOLAE ET DIPLOMATA IN CAUSA BELLAE INSULAE.






MONITUM.


 Grandis hoc tempore  controuersia Rothonenses inter et Kemperlegienses monachos exorta est super Bella Insula, quam Leo IX et Gregorius uII Rothonensibus olim asseruerant contra donationem ab Alano Cornugallie comite Kemperlegiensi monasterio ab ipsa eius origine factam. Non obstante horum pontificum auctoritate, Kemperlegienses hanc insulam pacifice possederant usque ad hoc tempus, quo Herueus Rothonensis abbas, Conani comitis fultus presidio, illam insulam occupauit. Querelas hac de re detulit Gurhandus abbas Kemperlegiensis ad Gerardum Engolismensem episcopum et apostolice sedis legatum. Is primum Conano comiti hac de causa scripsit, eumque hortatus est ut abbatem Kemperlegiensem ac monasterium illud, quod eius antecessores in honorem sancte crucis fundauerant, tueretur; seque mirari dicit quod personis terre sue interdicat, ne ad iustitiam sancte Romane Ecclesie ueniant, quod nec reges, nec ceteri principes facere ausint: multo minus id facere debeat comes, qui a uicario S. Petri, id est a summo pontifice, principatum suum teneat. Ceterum si id facere pergat, gladium beati Petri ipsi eiusque principatui imminere. Sub hec idem Gerardus episcopus, uocatis partibus, induciisque semel et iterum Rothonensi abbati datis, cum Herueus abbas Rothonensis, ecclesiastica censura posthabita, per uiolentiam Conani comitis Bellam Insulam armata manu inuasisset, in eum sententiam tulit una cum Petro Santonensi electo, Hugone S. Eparchii abbate, Iterio magistro scholarum Santonensi aliisque; eamdemque insulam Kemperlegiensibus restitui sanciuit. Quod iudicium Briccio Namnetensi, Marbodo Redonensi, Moruano uenetensi, Riuallone Aletensi ceterisque  Britannie episcopis litteris significauit. Ad hec Moruano uenetensi, in cuius parochia Rothonense monasterium situm est, alias litteras scripsit, quibus eum monebat se in secunda hebdomada imminentis Quadragesime concilium celebrare statuisse, cui precipit Moruanum episcopum cum Rothonensi abbate adesse: alias si abbas non comparuerit, canonice districtionis sententiam in eum proferendam. Cum uero nec sic a ceptis desisteret abbas, Gerardus Ermengardi comitisse, Conani comitis matri, scripsit, ut inter illos monachos pacem et concordiam reformaret. Respondit Ermengardis se id libenter facturam si modo Rothonensibus interdicti et excommunicationis sententia relaxaretur, qua in re Conanus filius suus iniuriam sibi factam querebatur, quippe qui nichil iniussu pape ipsiusque legati fecisset. Ceterum eum paratum esse emendare si quid errauisset. In fine legato suadet ut inducias usque ad ipsius concilium comiti et monachis concedat. De eodem quoque negotio Gislebertus, Turonum archiepiscopus, Conano litteras misit, ad quas respondit comes, es, si errauerit, iussu pape errauisse, et ad emendandum, si quid peccauisset, paratum esse. Tandem cum Rothonensis abbas concilio defuisset, interdicti et excommunicationis sententia in eum eiusque monasterium asserta est, quam Iocerannus Lugdunensis episcopus probauit, et Paschalis papa confirmauit. Huius negotii acta omnia hic referuntur cum eius historia, quam Gurhedenus monachus Kemperlegiensis composuit.



I. Littere Gerardi legati, Engolismensis episcopi, ad Conanum comitem pro causa Belle Insule.


GERARDUS, Engolismi episcopus et sancte Romane Ecclesie legatus, CONANO, comiti strenuo et illustri principi Britannie, salutem et benedictionem.

Quia uos pacem ac iustitiam diligere audiuimus, gaudemus, sic enim boni principes faciendo, summi Regis gratiam adipiscuntur. De uobis uero speramus quoniam de bonis initiis ad prouectum in melius semper intendatis, sicut e contrario de malis initiis ad augmentum malorum pertingitur. Sanctorum igitur apostolorum benedictionem uobis impertimur, et ut honorem sancte Dei Ecclesie exhibeatis, ut ipse principatum uestrum conseruare dignetur,  exhortamur. Porro abbatem Kemperlegiensem ac monasterium illud quod antecessores uestri religionis intuitu in honore sancte crucis fundauerunt, attentius defensioni uestre commendamus. Quod autem audiuimus quia personis terre uestre interdicitis ne ad iustitiam sancte Romane Ecclesie ueniant, ualde miramur quod nec reges nec ceteri principes facere presumunt, precipue cum antecessores uestros, sicut in scripturis reperitur, a uicario beati Petri, scilicet domino papa, principatum suum tenuisse manifestum sit. Quod si prauo alicuius consilio facere uolueritis, noueritis pro certo sancte Romane Ecclesie sententiam et gladium beati Petri uobis et principatui uestro imminere.



II. Littere Gerardi Engolismensis episcopi ad Corisopitensem episcopum.


GERARDUS, Engolismensis episcopus ac sancte Romane Ecclesie legatus, ROBERTO, Corisopitensi uenerabili episcopo, salutem et benedictionem.

Dilectioni uestre mandamus quod si comes Conanus uestre terre in res Kemperlegiensis abbatis manus suas iniicere presumpserit, eum interdicatis, et totam terram eius que in episcopatu uestro est, diuinis officiis priuetis. Quod si tantum sacrilegium sine iustitia, quod absit! sustineretis, noueritis pro consensu uobis canonicam sententiam imminere.



III. Datum et definitum iudicium de controuersia super Bellam Insulam inter Rotonensem et Kemperlegiensem abbates, a Gerardo, Engolismensi episcopo et sancte Romane Ecclesie legato.


Ego GERARDUS, Engolismensis episcopus et sancte Romane Ecclesie legatus, presentibus et futuris notum fieri uolo quod fratres nostri Herueus, abbas Rotonensis, cum Briccio Nannetensi episcopo et quibusdam monachis suis et Gurhandus, Kemperlegiensis abbas, cum Roberto Corisopitensi episcopo et quibusdam monachis pro controuersia quam inter se habebant super terram que Bella Insula uocatur, in curiam nostram uenerunt. Cumque rationes suas pars utraque exposuisset, et nos super rationibus eorum iudicii sententiam dare intenderemus,  predictus abbas Rotonensis, quia se insufficienter ad causam munitum sentiebat, a nobis inducias postulauit; cuius petitioni curie nostre consilio acquiescentes, inducias ei postulanti concessimus. Termino itaque constituto, prefatus abbas Kemperlegiensis iterum pro agenda causa sua paratus in curiam nostram uenit; abbas uero Rotonensis minime uenit, excusationes tamen suas, alias postulans inducias, per nuntium suum pretendit. Cum autem predictus abbas Kemperlegiensis ut cause sue finem imponeremus obnixius instaret, habito iterum curie nostre consilio abbati Rotonensi inducias annuimus. Interim uero termino cause eorum a nobis affixo nondum transacto, supra nominatus abbas Rotonensis, sinistro usus consilio,  ecclesiastica censura seculari tyrannidi posthabita, terram dictam Bellam Insulam, de qua controuersia erat, per uiolentiam Conani Britannie comitis ingressus, homines Kemperlegiensis monasterii armata manu inde expulit atque irrationabiliter occupauit. Unde nos cum supra tanta iniuria clamorem susciperemus, abbatem Rotonensem ut de tanta tamque enormi inuasione termino dato paratus respondere ueniret, litteris et internuntiis nostris premonuimus. Quo termino tam ipse quam Kemperlegiensis abbas presentes ante nos adfuerunt. Cum uero a nobis admoneretur ut de predicta inuasione responderet, excusationes pretendere cepit, et se minime acturum ad presens de inuasione respondit. Nos igitur eum subterfugere nec canonicas  excusationes pretendere audientes, una cum fratribus nostris Petro Santonensi electo, Hugone abbate Sancti Eparchii, Iterio magistro scholarum Santonensi, Hugone Cenomannensi canonico, Gurhando Kemperlegiensi abbati in uestituram predicte insule plenariam adiudicauimus; eumque quantum ad nos pertinuit saluo iure Rotonensis monasterii inuestiuimus, atque abbati Rotonensi qui presens aderat, precepimus ut homines suos inde reuocaret, et abbati Kemperlegiensi inuestituram suam quiete dimitteret. Interfuerunt autem huic nostro iudicio predicti fratres qui una nobiscum iudicauerunt, Renaldus quoque prior uertanensis, Tiso, uitalis, Nannetensis episcopi clerici, Guillelmus, Guardrardus, Guillelmus, Geraldus, Renaldus  Santonenses clerici, Richardus, Iubanus, Raimundus, Aldradus, Teduinus Engolismenses canonici et plures alii clerici et laici.

Et ut hoc nostrum iudicium firmius et certius permaneat, propria manu nostra subscripsimus et auctoritatis nostre sigillo muniri fecimus.

Actum est autem Engolisme anno Incarnationis Dominice 1117 indictione decima, regnante Ludouico rege Francorum, regis Philippi filio.



Iu. Littere item legati eiusdem ad Moruanum uenetensem episcopum.

GERARDUS, Engolismensis episcopus et sancte Romane Ecclesie legatus, MORuANO uenetensi episcopo, salutem et benedictionem.

 Cum fratres nostri Herueus abbas Rotonensis et Gurhandus abbas Kemperlegiensis pro causa Belle Insule in curia nostra presentes adessent, iudicauimus quod abbas Rotonensis Kemperlegiensem abbatem de Bella Insula inuestiret, quoniam eum sine audientia et iudicio laica manu exspoliauerat. Ad quam inuestituram plenarie faciendam minus mensis spatium terminum posuimus, et nisi infra terminum inuestiretur, proprio ore nostro abbati Rotonensi et sacerdotis et abbatis officium interdiximus, atque abbatiam totam diuinis officiis priuauimus. Mandamus itaque fraternitati tue atque apostolice sedis auctoritate precipimus, ut hoc interdictum nostrum et in abbate et in abbatia firmiter et inconcusse teneri ex nostra et tua parte  facias.



u. Item eiusdem littere ad omnes Britannie episcopos.

GERARDUS, Engolismensis episcopus et sancte Romane Ecclesie legatus, uenerabilibus fratribus BRICCIO Nannetensi, MARBODO Redonensi, MORuANO uenetensi, RIuALLONO Aletensi, ceterisque Britannie episcopis, salutem et benedictionem.

Dilectionem uestram nosse uolumus quod Rotonensem abbatem pro inuasione quam super Kemperlegiense monasterium fecerat, auferendo ei suam meliorem possessionem, ante presentiam nostram uocauimus, eumque de tanta presumptione correximus,  consilioque sapientum uirorum adiudicauimus, ut Kemperlegienses fratres cum omnibus sibi ablatis ex integro reuestiret, eique competentem terminum prefecimus quo id adimplere deberet, quod ni faceret et sacerdotis et abbatis officium ei interdiximus, sibique et suis monachis introitum ecclesie prohibuimus. Abbas uero Rotonensis sua Kemperlegiensibus fratribus non restituit, nostrum interdictum imo sancte Romane Ecclesie fregit, et adhuc frangere presumit. Unde fraternitati uestre mandamus ut in ecclesiis et conuentibus uestris eum publicetis, et pro schismatico et excommunicato habeatis, et parochianis uestris enuntietis quatenus Rotonense monasterium non uisitent, nec se ad sepulturam ibi tradant. In obedientiis  quoque et cellis eorum quas in uestris episcopatibus habent diuinum officium fieri prohibete. Insuper ex parte nostra Conanum comitem diligenter conuenite, ut infra triginta dies tantam tamque presumptuosam inuasionem absque dilatione corrigat: quod ni fecerit, in eum et in totam terram suam gladium sancti Spiritus terribiliter exeremus



uI. Item littere eiusdem ad Herueum Rotonensem abbatem de inuasione Belle Insule et de inobedientia.

GERARDUS, Engolismensis episcopus et sancte Romane Ecclesie legatus, HERuEO Rotonensi abbati.

 In exordio epistole te salutarem, nisi quia interdictum nostrum contemnis, et cum monachis tuis schismaticis factis scienter participas. Apostolice siquidem sedis auctoritate te inuitamus, ut concilio quod in secunda hebdomada imminentis quadragesime Engolisme celebraturi sumus, remota omni occasione, intersis, de inuasione Belle Insule et de inobedientia quod iustitia dictauerit suscepturus.



uII. Ad Moruanum uenetensem episcopum.

GERARDUS, Engolismensis episcopus et sancte Romane Ecclesie legatus, MORuANO uenerabili uenetensi episcopo, salutem et benedictionem.

 Aduersus pullulantia uitia et enormitates in Ecclesia et populo Dei emergentes, ex precepto domini nostri pape concilium in secunda hebdomada imminentis Quadragesime Engolisme celebrare disposuimus. Ad quod fraternitatem uestram inuitamus, atque apostolice sedis auctoritate uobis precipimus, ut Herueum Rotonensem abbatem ex nostra et uestra parte, quod remotis occasionibus eidem concilio intersit, inuitetis. Quod si a tanto conuentu se subtraxerit, procul dubio canonice districtionis sententiam suscipiet.





uIII. Littere Ermengardis comitisse ad Gerardum Engolismensem legatum

uenerabili domino et pio patri GERARDO, Engolismensi  episcopo et sancte Romane Ecclesie legato, ERMENGARDIS comitissa, humilis uestre humilitatis ancilla, salutem.

Beneuolentie uestre gratias ago quod humilitatem meam et salute uestra et benedictione imo et oratione dignemini. Quod autem mihi imponitis ut inter monachos concordiam et pacem reformare studeam, pro imperio uestro libens amplector: unum mihi molestum est, quod Rotonenses et interdictos tenetis et excommunicatos. Hoc si uestre discretioni placeret, ad tempus oporteret relaxari, presertim cum filius meus in hoc se maxime grauari et monachos iniuriari queratur. Quidquid enim hic fecit, ex precepto domini pape et uestro asserit se fecisse, et si quid aberrauit, iudicio episcoporum  suorum presto est emendare; sed et in conspectu uestro, si ad locum idoneum accedatis, de omnibus responsurum se dicit, et quod iustitia exegerit hoc facturum. Bene igitur feceritis si inducias usque ad concilium uestrum et comiti detis et monachis. Kemperlegienses quoque, queso, interim ad nos dirigite, ut de concordia Deo annuente tractemus: sed et dominum Corisopitensem per uos rogamus, ut redeat, plenam a filio meo secundum consilium episcoporum consecuturus iustitiam uel assecuturus concordiam. Sin autem nichil horum prudentie uestre sedet, filius meus in concilio uestro quod ei ratio ostenderit, per episcopos et abbates suos uobis respondere curabit.





IX. Ad Gislebertum Turonorum archiepiscopum littere Conani comitis.


GISLEBERTO, Dei gratia Turonensi archiepiscopo dilecto suo dulcissimo, CONANUS Britannorum dux, salutem et seruitium.

Grates de bono quod mihi mandare dignati estis uobis non modicas refero: de hoc autem quod de episcopo Corisopitensi et abbate suo mihi mandastis, uobis respondeo me, si error fuit, iussu domini pape errauisse, et libentissime uestro consilio et Britannie episcoporum me malefactum emendaturum, aut si ipsi malunt, rectitudinem coram uobis et Britannie episcopis facturum. Unde uobis mando et multum imploro, ut nostri gratia ad unum istorum illos moneatis.





X. Gisleberti Turonorum archipresulis littere ad Conanum comitem.


GISLEBERTUS, humilis Dei gratia Turonorum minister, dilecto filio CONANO illustri Britannie duci, salutem et benedictionem.

In primis debitas uobis gratias referimus, quod nuntium nostrum ad uos, sicut ex uerbis ipsius accepimus, honorifice suscepistis: multo etiam gratius nobis fuit quod ad deprecationis et petitionis nostre legationem benignius si perficitis respondistis. De eo tamen quod consilio domini pape uos errasse, si error fuit, significastis, pro certo scitote quod quasdam ipsius litteras ad uos de querela Corisopitensis  episcopi et Kemperlegiensis abbatis, quasdam etiam ad dominum legatum de eodem negotio uidimus, in quibus, salua uestra gratia dico, consilium illud pape quod dicitis nequaquam consonat. Ceterum quod illud emendare promittitis, et consilio nostro siue iudicio atque confratrum nostrorum episcoporum Britannie de re ista satagere, multum nobis placet, et inde uobis referimus gratias. Est itaque consilium nostrum ipsos confratres nostros, Corisopitensem scilicet et Kemperlegiensem abbatem, ad dilectionis uestre benignitatem dirigere, et uos tanquam carissimum filium deprecari et exhortari fideliter, quatenus in hac re commonitionibus seu etiam preceptis domini pape Paschalis, preceptionibus quoque predecessorum  eius pontificum, quorum priuilegia de hac possessione Kemperlegiensis monasterii uidimus, nequaquam obsistere studeatis. Potius iuxta consilium domini pape Paschalis et Engolismensis legati adiudicatam perceptionem Kemperlegiensem abbatem uos pleniter inuestire laudamus, deprecamur, monemus, et si querelam istam consilio fratrum nostrorum episcoporum Britannie pacificare, Deo iuuante, potestis, uolumus et concedimus. uerum, quod absit! si ad presens pacatum finem non est habitura, nos per Dei gratiam opportuno tempore et loco, iuxta quod petitis et nos debemus, iustitie utriusque partis non deerimus.





XI. Lugdunensis et Bisuntine Ecclesie archiepiscopi ad Engolismensem episcopum.


Egregio fratri GERARDO, reuerendo Engolismensi episcopo et apostolice sedis uicario, IOCERANNUS Lugdunensis Ecclesie seruus, et ANSERINUS Bisuntinus archiepiscopus, salutem et uestri sacerdotii dignitatem.

Iudicium quo discretio uestra controuersiam que inter Gurhandum abbatem Sancte Crucis Kemperlegiensem et Herueum Rotonensem abbatem terminauit, dominus papa audiens et auctoritate litterarum suarum, quidquid inde feceritis, corroborauit. Nos igitur de iustitia ac rectitudine uestra plurimum confidentes, summopere uestram deprecamur dignitatem, quatenus prefatum iudicium, a  domino papa confirmatum, perpetuo teneri et obseruari facientes, abbati Sancte Crucis iustitiam competentem ac legitimam faciatis, donec ius Ecclesie sue in pace possideat, scientes nos pro certo multo his maiora pro uobis facturos, si ope nostra in aliquo negotio indigeretis. Optamus uos semper bene ualere et in omnibus uiriliter agere.





XII. Exemplar litterarum Paschalis pape ad Engolismensem legatum.---Afflictum consolatur. Interdictum abbati Rotonensi illatum confirmat.

»Paschalis episcopus,« etc.

»Fraternitati uestre,« etc.

uide in Paschali, Patrologie t. CLXIII, sub num. 502.





XIII. Eiusdem ad Conanum comitem. Hortatur cogat monachos Rotonenses ut Bellam Insulam monachis Kemperlegiensibus restituant.


»Paschalis episcopus,« etc.

»Nosse debes,« etc.

uide ubi supra, sub num. 503.





XIu. Exemplar chartule Conani comitis de redditione et confirmatione Belle Insule.

In nomine sancte et indiuidue Trinitatis, ego CONANUS humilis Britannie dux, cum sorore mea Hadeuguis, et matre mea Ermeniart, dono et concedo pro salute anime mee et parentum meorum monasterio quod Kemperlegii in honore sancte  crucis constructum est, terram que Bella Insula uocatur cum omnibus redditibus suis, ut pater meus Alanus fecit, et auus Hel, et atauus Alanus. Calumniam namque Rotonensium, que in nostro tempore per cupiditatem et inuidiam super hac terra orta est, et pro qua dominus Robertus Corisopitensis episcopus cum clero Cornubie, et Gurguandus Kemperlegiensis abbas cum monachis suis per annum et fere dimidium perstiterunt, falsam esse atque omnino sopitam apostolica auctoritate atque iudicio nouimus, ad quam Herueum Rotonensem abbatem, et Gurchandum Kemperlegiensem abbatem pro controuersia quam super hac terra habebant, misimus. Nunc igitur predictam insulam cum omnibus sibi [al. suis] pertinentibus, quam Herueus  Rotonensis abbas per uim mee potestatis inuaserat, pro qua inuasione cum tota abbatia sua ultra spatium unius anni apostolica auctoritate iuste interdictus atque excommunicatus fuerat, Kemperlegiensi monasterio et omnibus monachis ibidem manentibus in manibus Gurchandi eiusdem ecclesie abbatis sine aliqua per me uel per meos posteros ulterius inquietudine in perpetuum reddo. Monachum etiam quem abbas Rotonensis de sepe dicta insula secum adduxerat, de Rotonensi claustro ad suum locum reddi feci. Quicunque autem Kemperlegiense monasterium pro hac re amplius inquietauerit, apostolica auctoritate percutietur et nostra consulari seueritate quassabitur.

 Actum est hoc Rotoni anno 1118 incarnati uerbi, in presentia domini Roberti Corisopitensis episcopi, et Marbodi Redonensis episcopi, et Briccii Nannetensis episcopi, et Moruani uenetensis episcopi.

Testes uero huius rei sunt hi . . .



Xu. Relatio seu notitia controuersie predicte facta a Gurhedeno monacho Kemperlegiensi.

Notum sit omnibus a nemine Rotonensium abbatum calumniam ullam usquam nostro monasterio illatam fuisse, sed concordi fraternitate utriusque monasterii abbates et conuentus unanimiter uixisse, donec illorum quidam Herueus abbas comitis fultus auxilio, impetiuit nos, cuius illatam iniuriam ueridica  equitatis ratione cooperante Spiritus sancti gratia adnichilauimus. Sed primum uideamus quot abbates utriusque partis fuerunt, et quam concorditer fuerunt. Sanctus igitur Gurlesius Sancte Crucis ecclesie primus abbas existens, eam annis uiginti quinque in quiete et pace bona gubernauit, per quem in uita Deus multa ostendit miracula, nunc quoque in morte usu quotidiano plurima declarantur. Huic autem sanctus Ioannes in regimine eidem ecclesie succedens, sine ui et sine calumnia nondecim annis uixit. Huius multa bona opera, tam clericus quam laicus recitantur. Post hunc autem uitalis abbas a nullo inquietatus in eadem sede per nouem laudabiliter uiguit annos, cuius ossa multos sanitati infirmos restituunt. Quartus uero uingomarus [al.  Iungomarius] eamdem adeptus est sedem, quam tribus annis pacifice rexit, cuius corpus in ecclesia Dei Genitricis apud Kemper Sancti Corentini suauissimo redolens odore, aperto sepulcro totum integrum conspicitur. Post hos quoque Benedictus uir satis boni testimonii in eadem gubernatione L et duobus uiguit annis. Hic autem sextus abbas, cui falso calumnia obiicitur, neque per se neque per episcopum prouincie interpellatus est, antequam iniuriose apud, ut aiunt, apostolicum et legatum nobis ignorantibus clamor factus sit. Sed insuper etiam abbas Rotonensis erga tyrannicam et secularem potestatem, uidelicet terre principem, de insula supradicta fecit clamorem, data et promissa pecunia in supplantationem alterius ecclesie, nobis  nusquam ueritatem fugientibus.

Hec autem nostra abbatia a conditoribus suis, Alano et filio eius Helo consulibus et abbatibus supradictis sub tutela et patrocinio sancte Romane Ecclesie in perpetua defensione posita est, pactis atque datis duobus denariis aureis in redditionem singulis annis et ad contactum, acceptis priuilegiis a sanctis apostolicis uiris, que in secretario nostri monasterii seruantur, et exemplaria in hoc libello continentur. Sciendum est autem ex alia parte quod Catwallonus abbas Sancti Saluatoris, coadiutor fundationis ecclesie Sancte Crucis exstiterit; ipse enim priorem suum Gurlesium comiti ad abbatem transmisit, qui etiam fraternitatem nostram  ab abbate et fratribus in uita et in morte recepit, atque eis quoque donauit, quod pactum usque hodie scriptum inter utrosque reseruatur. Huius abbas Hugunnanus successor eamdem pactionem firmissima stabilitate tenens nullatenus transgressus est. Post hunc Perrenesius cum summa caritate Kemperlegienses fratres eodem tenore suscepit. Deinde huius successor Almodus sub uinculo fraternitatis illud idem seruauit. Abbas quoque Bili [al. uili] nomine, aliorum predecessorum in pace eadem seruauit. Post hos Robertus mutuam utriusque loci deuotionem iam dicte fraternitatis absque aliqua dissensione retinuit. Iustinus etiam confectus senio inuiolabilem utriusque partis societatem pari modo custodiuit. Gualterus uero quod sui predecessores  firmauerant quandiu uixit pari uinculo amicitie ratum tenuit. Hi omnes in eadem supradicta fraternitate et societate sine ulla calumnia exstiterunt.

Ne placitum Heruei Rotonensis abbatis et Gurhandi Kemperlegiensis monasterii abbatis in curia Gerardi Engolismensis episcopi et sancte Romane Ecclesie legati aliquantulum uentilatum obliuioni tradatur, scriptum fieri decreuimus. Herueus igitur Rotonensis abbas in primis Bellam Insulam ab Alano consule suo monasterio iniuste ablatam fuisse, et deinde suos monachos cum interfectione centum uiginti hominum expulisse, sicque de hac iniuria in conciliis plerumque clamorem fecisse, sed nunquam iustitiam inuenisse conquestus est. Abbas  uero Gurhandus econtra respondit Bellam Insulam ab Alano consule qui eam hereditario iure possidebat, suo cenobio sine aliqua calumnia datam fuisse, suosque antecessores, scilicet quinque abbates, eam in quiete possedisse, postremo affirmans predictam insulam a suis predecessoribus ad minus per tricennium possessam fuisse. Cumque ab eo quesitum fuisset quot anni erant a fundatione ecclesie usque ad tempus Benedicti abbatis sui antecessoris, et quo anno Dominice Incarnationis sua ecclesia fundata fuerat; respondit suam ecclesiam fundatam fuisse anno 1008 incarnati uerbi: a fundatione uero ecclesie usque ad tempus Benedicti LuI annos. Ad ostendendum quoque calumniam Rotonensium esse falsam, primum abbatem sui monasterii,  scilicet sanctum Gurlesium, de monasterio Sancti Saluatoris cum concordia suorum fratrum ab Alano consule quesitum et electum fuisse. Abbas uero Rotonensis ad hec respondit, ideo suos antecessores sanctum Gurlesium abbatem concessisse, quia eadem insula uiuente S. Gurlesio sibi non fuerat ablata. Sed cum a Rotonensi abbate quesitum fuisset, ubi et quando, et apud quem calumniam fecerat; respondit Huguimarium abbatem sui monasterii apud Leonem papam uercellis de sancto abbate Gurlesio Kemperlegiensi clamorem fecisse, ubi rationi in contrarium inuentus est. Dixerat enim superius, tempore predicti Sancti eamdem insulam sui iuris fuisse. Preterea addidit super hac re Santonas Redonis, Suldunis, suos monachos  clamorem fecisse. Iterum cum ab eo quesitum fuisset utrum inde haberet scriptum per manum alicuius cardinalis datum, uel testes quos presentaret, dixit se testes non habere, sed scriptum tamen non sigillatum domi remansisse. Iterum quesitum fuit ab eo quis abbatum Kemperlegii prefatam insulam sibi suisque abstulit; respondit Benedictum abbatem Helumque consulem suum fratrem ante dictam insulam sibi suisque abstulisse, ubi plane mentitus est, quia in initio rationis sue ab Alano consule insulam sibi ablatam fuisse retulit. Quam causam ita inuestigatam aliquandiu legatus suique usque ad medium Quadragesime induciati sunt.





GERARDI CHARTA Qua controuersiam inter Bernardum uicecomitem de Comborn et abbatem Usercensem de loco de Amanzenas ortam dirimit. 
[BALUZ., Miscell. edit. Luc., tom. III, pag. 66.]


 Ego GERARDUS, Engolismensis episcopus et sancte Romane Ecclesie legatus, presentibus et futuris notum fieri uolo quod Bernardus uicecomes de Comborn et abbas Usercensis cum quibusdam personis monasterii sui in curiam nostram uenerunt, pro controuersia quam inter se habebant de quadam terra quam ipse Bernardus pro salute anime sue monachis Cluniacensibus dederat. Abbas autem Usercensis aduersus Bernardum et donum ab eo factum his utebatur rationibus, dicens quod terra illa quam Bernardus ad edificationem faciendam predictis monachis dederat erat de alodio Sancti Petri Usercensis, quod Oddo comes de Marchia sancto Petro Usercensi dederat. Aliam insuper pretendebat rationem, dicens quod ecclesia Trainiacensis, in cuius parochia illud edificium fiebat, erat Sancti Petri Usercensis ius, quam quidam  presbyter monasterio Sancti Petri Usercensis donauit, et post aliquantum temporis Umbaudus Lemouice sedis episcopus cum consilio Gausberti archidiaconi et Bosonis archipresbyteri eidem monasterio donauit. Ad donum uero episcopi astruendum relationem ipsius doni chartam conscriptam protulerunt. Ad hec predictus uicecomes Bernardus respondit, dicens quod terra illa nomine Amanzenas de alodio comitis Marchie non erat, sed suum proprium alodium ab auis et proauis esse asserebat, quod in manu fratris nostri Eustorchii Lemouicensis episcopi monachis Cluniacensibus ad edificationem faciendam dederat. Quod autem Umbaudus Lemouicensis episcopus donum ecclesie Trainiacensis eis fecisset se omnino ignorare dicebat. His itaque auditis utriusque partis rationibus, una cum uenerabilibus fratribus et cepiscopis nostris  Lemouicensi, Petragoricensi, Agennensi canonica auctoritate iudicauimus quod Bernardus predictus uicecomes comiti Marchie, si ab eo impeteretur infra quadraginta dies ab eo die quo iudicium factum est de alodio quod per donum comitis Marchie Usercenses monachi obtinere nitebantur, quantum exigeret ratio responderet. Et quia charta quam super dono Umbaldi episcopi de ecclesia Trainiacensi protulerant canonicam firmitatem non habebat, cum predictis episcopis iudicauimus ut instra eosdem quadraginta dies duos legitimos testes producerent qui rationabiliter probarent se uidisse et audisse quod prefatus episcopus Trainiacensem ecclesiam cum consilio predicti Gausberti archiadiaconi et Bosonis archipresbyteri monachis  Usercensibus dedisset, interim uero monachi Cluniacenses terram illam quam Bernardus uicecomes eis dederat quiete tenerent et edificarent.

Interfuerunt autem huic nostro iudicio predicti  fratres episcopi et assensum prebuerunt, Ildebertus, Geraldus, Lemouicenses archiadiaconi, Arnaldus Guillelmi, Guillelmus de Nanclars, Petragoricenses archidiaconi, Gaufridus Agennensis archidiaconus, Petrus Engolismensis precentor, Esdradus, Iulianus, Raimundus Engolismenses canonici, Helias de Gimello et Rennulfus de Garait Lemouicenses archipresbyteri, et multi alii uenerabiles clerici.

Et ut hoc nostrum iudicium firmius et certius habeatur et teneatur, propria manu nostra subscripsimus et sigillo nostro muniri fecimus.

Ego Girardus, Engolismensis episcopus et sancte Romane Ecclesie legatus, subscripsi.

Actum est autem hoc iudicium in Petragoricensi  episcopatu, castello quod Exidolium uocatur, anno incarnati uerbi 1116, indictione uIII, regnante Ludouico, rege Francorum.




ANNO DOMINI MCXXXuI
DOMNI ODDONIS ABBATIS S. REMIGII REMENSIS





EPISTOLA AD THOMAM COMITEM De quodam miraculo S. Thome apostoli 

 Salutare est omnibus Christiani nominis cultoribus semper querere et audire aliquid edificatiuum, et quantum sit Dominus in sanctis suis mirabilis cognoscere relatione fidelium. Cum enim te auidum super hoc cognouerim, iuxta petitionis tue admonitionem, que in curia Romana uidi et audiui, scripto tibi intimare uolui. Aderam anno presenti, feria scilicet sexta post Dominice Ascensionis solemnitatem, ante domni pape presentiam, de nostris uidelicet negotiis locuturus, cum subito adfuit quidam qui legatos Byzantei, id est Constantinopolitani imperatoris, adesse pro foribus nuntiaret. Exhilaratus uero domnus papa super tanti nominis legatis, ex latere suo episcopum misit, ut eos honorifice introduceret sibique presentaret. ueniunt, salutatoque  papa uniuersali et plerisque curialibus, de salute imperatoris suorumque qualitate, prout fuerant sciscitati, satis honeste retulerunt. Causa autem eorum hec fuit. Intererat cum eis Indie archiepiscopus, uir satis honeste forme, et iuxta lingue sue notitiam eloquentissimus, qui sociali adiutorio defuncti sui principis destitutus, consilii causa ad  predictum imperatorem iam pridie uenerat. Cumque imperator petitionem eius audiisset, et ex familiaribus suis unum principem dedisset, quasi perfecto negotio ad propria redire disposuit. Cumque iter ageret, nouum principem morte impediente amisit. Quo tumulato, imperatorem repetiit, doloris sui causam nuntiaturus. Imperator uero consolatus eum, ne doleret admonuit, principem recepit alterum imperatoris munificentia. Tunc archiepiscopus aliquantulum mitigato dolore agit iter, sed non peragit. Repentinus enim secundi interitus principis duplicato dolore uehementer eum turbauit. Quid ageret ignorabat, incertum quippe habebat an imperatorem repeteret, an inceptum iter imperfecto negotio peragere deberet. uicit tandem uirilis consilii  strenuitas imminentis periculi iacturam, suorumque exhortationibus releuatus, et ne desperaret admonitus, retrogradum iter arripuit, seque pii imperatoris oculis diri infortunii baiulus representauit. Cognito igitur imperator inopinate rei euentu obstupuit, et petitioni archiepiscopi satisfecisse se dicens, tertium mittere denegauit. Humilis autem  archiepiscopus uix multis lacrymis impetrauit ut Romanam curiam ei uisitare consilii gratia liceret, et legatos imperatoris cum litteris deprecatoriis secum ducere ualeret. Cumque in curia esset, quibusdam palatinis preesse se Ecclesie illi referebat, in qua beati apostoli Thome corpus requiescere dicebatur. Inter cetera uero que de situ ecclesie thesaurorumque opulentia et ornamentorum uarietate enarrauit, unum disseruit, quod non sine admiratione aures audientium capere possunt. Predicti apostoli ecclesia magne altitudinis fluuio ex omni parte clauditur, qui discurrentibus aquis, septenni etiam puerulo, octo ante festiuitatem apostoli diebus, totidemque post festiuitatem, pre nimia siccitate se uiabilem prebet. In ipsa autem solemni die  collectis in unum totius prouincie proceribus, omnique clero et populo, post multas lacrymas altaque suspiria archiepiscopus cum sui sociis ordinis ad beati apostoli feretrum accedit, et ex eo cum magna reuerentia corpus leuatum in cathedra pontificali decenter  collocat, primusque tanti aduocati pedibus aduolutus, oblationis sue munere apostolum honorat. Beatus uero apostolus brachium erigit, manumque aperit, et quidquid ei ab uniuersis nostre fidei cultoribus offertur, gratanter accipit. Si quis uero hereticus populo admistus, quasi pro deuotione in manu apostoli aliquid ponere nititur, claudit sanctus manum, et nefanda munera accipere denegat. Cumque talia relatione quorumdam in auribus domini pape sonuissent, adesse iussit episcopum, et ne amplius in palatio falsa seminaret, sub anathemate prohibero uoluit. ueritati enim contrarium esse uidebatur quod de apostolo diuulgasset. Episcopus autem coram omnibus nil esse uerius affirmabat, et assensu domini pape sacrosancti Euangelii iuramento  ita esse comprobauit. Credidit tandem dominus papa, credidit et omnis curia, et apud omnipotentiam diuinam apostolum maiora impetrare posse acclamabant.





DOMNI ODDONIS ABBATIS S. REMIGII CHARTA DE FUNDATIONE CARTHUSIAE MONTIS DEI In diecesi Remensi  .


 Uniuersorum Domino, qui est summa sanctitas, famulantibus et in sacro religionis proposito perseuerantibus, maxime his qui abiectis secularium negotiorum sarcinis, iam pregustant in tranquillitate uite quam suauis est Dominus, nos benignos esse conuenit; et non solum eorum necessitatibus aliquod leuamen impendere, uerum etiam si quid eis douotio fidelium contulerit, ut illesum ad ipsorum usus permaneat, sollicite curare. Idcirco memorie cunctorum, tam presentium quam futurorum, fixum esse uolumus, quod ego Oddo, humilis minister ecclesie Beati Remigii, totumque capitulum eiusdem monasterii, communicato mecum labore, prompta uoluntate et pia deuotione benignum prebentes assensum,  cenobium in quo usus et sacras consuetudines  Carthusiani honesti moribus fratres teneant et custodiant, in fundo ecclesie nostre, uidelicet in loco qui nunc Mons Dei nuncupatur, nam antiquitus uocabatur Mons Bosonis, in honore beate uirginis Marie et S. Ioannis Baptiste construximus. Hoc totum factum est consilio domni Hugonis Gratianopolitani episcopi, necnon et assensu reuerendi Guigonis, Carthusiensium pauperum prioris, qui et primos sacre huius institutionis magistros ad nos misit, et locus ille ut Mons Dei uocaretur, precepit et statuit. uenerabilis etiam Raynaldus, secundus Remorum archiepiscopus, in hoc opere strenuus cooperator exstitit, et eius uoluntate et consilio euocatio Carthusiensium fratrum facta est, et constitutio  loci.

 In hoc siquidem monte fratribus ibidem in ordine Carthusiensi Deo militantibus, et secundum sacras ipsius ordinis institutiones, a sanctis eorum predecessoribus datas, degentibus, predictum cenobium, et quidquid ecclesia nostra in procinctu eiusdem cenobii infra subscriptos terminos possidebat, communi totius capituli nostri assensu gratanter, et ab omni censu et exactione liberum dedimus. Concessimus etiam ut terras, quas rustici infra eosdem terminos possidebant, si dono uel pretio predicti fratres acquirere poterint, libere et absque ullo censu in perpetuum habeant. Similiter de omnibus, que ibi Richardus Mosomensis abbas cum suis fratribus, et domnus Ursio S. Dionysii abbas et eius congregatio habebant, liberam donationem, et  ab omni querela absolutam prompta deuotione obtulerunt et dederunt. Willelmus etiam Sethona, et Nicolaus de Burgo, et Guido de Altreio quidquid ibi tenebant, et quod usibus pauperum Christi utile ac necessarium uisum est, pro remedio animarum suarum pari libertate dederunt.

Hi sunt termini quibus predicta loca limitantur: ab orientali plaga uersus meridiem, ab Asia usque ad riuulum qui defluit in Amosias, ab Amosiis usque ad uiam regiam, a uia regia sicut tendit usque in Forest, de Forest per uerticem Montis Rouel sicut uergit usque in Chermel, de Chermel usque Buten riuulum, a Buten sicut defluit usque in Barum fluuium. Item ab Asia uersus septentrionalem plagam  usque ad riuulum qui dicitur Altrepa, sicut idem riuulus defluit in Barum. Ut autem hec munificentia nostra in perpetuum uires obtineat, et inconuulsa illibataque in omne conseruetur tempus, et permaneat, auctoritate priuilegii domni Innocentii pape II muniri fecimus. Sed et nos sigilli beati Remigii impressione, et honorabilium adnotatione personarum ac testium roboramus et confirmamus;  et quicunque hanc infringere tentauerit, anathematis sententia percutimus.

    Signum Gaufridi Catalaunensis episcopi.
    Sign. Aluisi Attrebatensis episcopi.
    Sign. Oddonis abbatis S. Remigii.
    Sign. Ingulranni Altiuillarensis abbatis.
    Sign. Richardi Mosomensis abbatis.
    Sign. Hellini abbatis S. Theodorici.
    Sign. Ioranni abbatis S. Nicasii.
    Sign. Albrici S. Basoli abbatis.
    Sign. Ursonis abbatis S. Dionysii.
    Sign. Fulgonis abbatis Sparnacensis.
    Sign. Willelmi abbatis de Mauri Monte.
    Sign. Albrici et Hugonis archidiaconorum.
    Sign. Leonis decani.
     Sign. Geruasii cantoris.
    Sign. Henrici, Gregorii, Rogeri presbyterorum.
    Sign. Bosonis, Raineri, Bernardi diaconorum.


Testes etiam huius rei sunt: Ioscelinus tunc prior, Hugo subprior, Rainaldus prepositus, Sigibertus, Macarius, Hugo apellanus, Gauterus Altreiensis, Arnulfus prepositus, Christianus cantor, Haydericus cellerarius, Otho, Geruasius, Benedictus, Lambertus, item Lambertus, Balduinus, sed et omnis conuentus.

Testes etiam huius decreti et institutionis sunt: de clericis, Drogo decanus S. Timothei, Lethardus, Tomas, Constantius, Nicholaus.

De militibus, Petrus et frater eius Tomas. De laicis, Tomas uillicus, Simon decanus, Walterus,  Lambertus, Guido scabini et multi alii.

Actum Remis anno incarnati uerbi 1137, indictione XIII  , regnante Ludouico Francorum rege anno XXX, archiepiscopatus autem domni Rainaldi anno XII ordinationis uero nostre anno octauo decimo.





EPISTOLA DOMNI ODDONIS ABBATIS S. REMIGII AD WIBALDUM ABBATEM STABULENSEM.






ANNO DOMINI MCXXXuI
ADALBERTUS MOGUNTINUS ARCHIEPISCOPUS





NOTITIA


 Rothardo successit in sede Moguntina non minus sincere in sedem apostolicam obseruantie quam dignitatis heres Adalbertus, Henrici regis cancellarius, »primus inter primos eius precordialis consiliarius,  »uti loquitur Otto Frisingensis lib. uII, cap. 14, quique, ut habet abbas Urspergensis, »per omnia secundus a rege semper fuerat.« Is imperatori omnino deuinctus, auctor aliquando fuerat ipsi ut Paschalem papam inuestituras sibi retinentem custodie traderet. At uero post concilium Lateranense, damnato priuilegio, praui consilii et facti penitens, in errantem principem conspirans, traditus et ipse custodie est annis quatuor; unde populi fauore eductus, Colonie ab Ottone Bambergensi presule sanctissimo consecratus episcopus, bellum imperatori schismatico indixit, nec destitit, donec Calixto pape reconciliaretur. Quantum autem in hanc reconciliationem laborauerit, declarat ipse epistola ad Calixtum papam que incipit: »In multis et magnis persecutionibus,« etc., ex cuius uerbis constat Adalbertum pacis Calixtum papam inter et Henricum imperatorem composite sequestrum pre ceteris fuisse, illatasque sibi a principe iniurias non tam ulcisci quam remunerare studuisse, quippe qui censurarum uinculis eum soluit, a quo fuerat et ipse in uincula coniectus.

Eamdem quoque operam erga suffraganeos adhibuit. Henricus Paderbornensis antistes in concilio Northusano Ecclesie reconciliatus fuerat abs Rothardo metropolitano, ea tamen lege, ut a pontificali abstineret officio. Fecit illi copiam Paschalis papa, anno 1107, obeundi munia que sui essent ordinis, uti scribit Gobelinus. At labente imperatore Henrico u uidetur et ipse relapsus esse: id quod clare probat Moguntini archipresulis Adalberti epistola ad episcopum et canonicos Paderbornenses.

Quantum uero laborauerit Adalbertus ut Cunonem Argentinensem reduceret ad Ecclesie gremium, pluribus disserere opus non est, cum ipsa eius epistola ad Calixtum papam II id aperte declaret. Fuerat hactenus Cuno, ait Adalbertus, »in obsequio regis assiduus,« atque »inter primos amicos imperatoris habebatur.« Spire comitiis, anno 1108 celebratis, adfuit, ibidemque anno 1111 exsequiis Henrici Senioris; anno uero 1113 Wormatie sanctum Pascha cum eo celebrauit, uti colligitur ex diplomate monachis S. Maximini dato; comes denique imperatoris indiuiduus, nichil fecit reliqui, quo se apud ipsum poneret in gratia, quippe quem uel etiam errantem et schismati addictum sequi non erubuit. Quid iam ad hec Adalbertus? »Sepe, inquit, eum monuimus, ut Ecclesie Dei obediret, et ut hac uia magis proficeremus, canonicis ut ab eius errore recederent, et ad unitatem pacis Christi redirent, multoties scripsimus.« Neque sane frequentes ille presulis optimi commonitiones frustra fruere, subdit enim: »frater noster Cono Argentinensis episcopus statim post Remense concilium misericordiam postulauit, et a cardinali sancte Romane Ecclesie absolutionem recepit. . . . . Postquam autem absolutus fuit episcopus, corde et corpore ab imperatore se subtraxit, et in seruitio ac fidelitate Ecclesie, utcunque iniustus et peccator, fidelis tamen et utilis ueritatis assertor permansit.« Cum uero hac occasione graui eum odio insectaretur Henricus, spoliatumque omnibus ciuitate depulisset, Calixto pape scripsit Adalbertus in gratiam ipsius, »non tamen ideo, inquit, ut iniustitiam episcopi studeamus defendere uel approbare;« que uerba haud obscure indicant non uno schismatis crimine notatum fuisse Cunonem, et reuera non multo post, hoc est anno 1123, ob Bertholdi ducis necem, cui assensum prebuerat, exauctoratus legitur in Chronico Saxonico: »Cono Stratburgensis episcopus solo nomine, quia in nece Bertoldi ducis consentit, ab episcopatu deponitur.« Unde emendandi sunt scriptores nonnulli qui mortem eius ad hunc annum referunt, nisi aliunde constet eum hoc ipso anno esse defunctum.





ADALBERTI EPISTOLAE.



I-II Ad Calixtum papam






III. Ad Innocentium II papam.

(uide in Innocentio II, ad an. 1143, Patrologie tom. CLXXIX.



Iu. Ad S. Ottonem Bambergensem.

(uide in S. Ottone, ad an. 1139, Patrologie tom. CLXXIII.



u. Ad clerum Ecclesie Halberstadensis.---Dolet de morte Raynardi eorum episcopi, quod eo inconsulto protesserint ad electionem, et ex alia Ecclesia assumpserint sibi pastorem.
(MARTÈNE, ampl. Collect., I, p. 680, ex ms. S. Germani a Pratis.


ADALBERTUS, sancte Moguntiensis Ecclesie humilis  minister et apostolice sedis legatus, dilectis in Christo qui sunt Halberstadensis Ecclesie fratribus, abbatibus, prepositis, ceterisque tam maioribus, quam minoribus, spiritum cogitandi que recta sunt.

De morte karissimi et uenerabilis fratris nostri patris uestri Reinbardi  episcopi quantum doleamus et siluerimus omnipotens Deus nouit, et ipse qui est ueritas, testis est nobis, quam graui nos merore affecerit, quod tam subito sublatus est nobis, et cum personis et ecclesiis nostris unum corpus fuerit et anima una, iamdiu exspectantes exspectauimus ut aliquem nuntium uestrum reciperemus super tanta desolatione uestra, qui et de uestra uoluntate certiores nos redderet, et nostre fraternitatis  assensum super ordinanda Ecclesia uestra non despiceret. Siquidem parua nos locorum distantia separabat, et suus canonice institutionis ordo sic  fieri postulabat. uos autem, antique discretionis et prudentie uestre immemores, et ut de persona nostra taceamus, quid matri uestre Moguntine Ecclesie deberetis, parum attendentes, extra morem ecclesiastice consuetudinis, in omni causa uestra processistis, quia et de alia Ecclesia personam elegistis  et eamdem quadam noua usurpatione annulo et baculo tanquam inuestire non abhorruistis. Quod tamen de tam instructa hactenus Ecclesia et tot laboribus et persecutionibus pro obtinenda canonica inuestitura attrita satis mirari non possumus. Solius enim consecratoris est dare annulum et baculum. Ut autem his omnibus ad presens supersedeamus, hoc tantummodo fraternitati uestre rescribimus quod ad fratres nostros Moguntiam tendimus,  communicatoque cum eis et quos communicare poterimus consilio, quidquid ad honorem Dei et iustitiam ipsius poterimus, libenter plenius uobis respondebimus. ualete.



uI. Epistola Adalberti, archiepiscopi Moguntini, ad H. episcopum et canonicos Patherbornenses.


Ad Dei misericordia Moguntinensis Ecclesie archiepiscopus et apostolice sedis legatus . . . in Christo fratri et cepiscopo H. Patherbrunensis Ecclesie . . .

Cognoscentes penitentiam tuam . . . ac Dei misericordia, ut opus bonum quod in te cepit, indeclinabiliter conseruare et consummare per ipsius  gratiam studeas, de cetero fideliter in obedientia  sancte matris Ecclesie perseuerans, ex consilio et dispensatione fratrum nostrorum, in quorum conspectu de tua causa deliberauimus, infirmitati tue indulgendum esse decreuimus, et pro temporis necessitate et propagandorum in Ecclesia tua fidelium Christi salute, episcopalis officii administrationem tibi concedimus, in quo domni nostri beate memorie pape Paschalis uniuersalis Ecclesie pontificis auctoritatem sequentes, et nichil noui tanquam ex nobis in Ecclesia Dei statuentes, que tecum egit, et in quibus te restituit, rata habemus, et sub testimonio fratrum nostrorum episcoporum Coloniensis, Bauembergensis, Corbeiensisque abbatis facta precipimus, ut apud te permaneant, sine maleuolorum ac detractorum iniuriosa calumnia. uobis autem  omnibus karissimis dominis et fratribus nostris in Christo et propter Christum monendo precipimus, precipiendo monemus, ut amodo cum episcopo uestro, et ipse uobiscum, unum sapiatis, inuicem diligatis, quatenus in die messis illius ad aream Dominicam manipulos iustitie reportare ualeatis. Tibi autem fratri in Christi uisceribus amplectendo, fraterne caritatis affectu consulimus, et auctoritate Dei et B. Petri et nostra iniungimus, ut fratres tuos paterna compassione nutrias, amplectaris, foueas, si qui infirmi et imbecilliores erunt, debita eis pietate condescendas, sicque tibi commissis ouibus studeas prouidere, ut in die Domini illud fidelium seruorum Euge ouanter merearis audire. Omnes uos optamus in Domino ualere, et fideliter perseuerare  in unitate sancte matris Ecclesie.




ANNO DOMINI MCXXXuII
RAINALDUS II REMENSIS ARCHIEPISCOPUS





NOTITIA


 RAINALDUS II , Brientii filius e gente Meduana, in prouincia Andegauensi, ex ipso Andegauensi episcopatu translatus fauore Ludouici uI regis ad archiepiscopatum Remensem anno 1124; quo etiam anno adfuit consilio Claromontano. Anno sequenti, episcopatus sui primo, altare de Turribus supra Matronam a nobilibus ereptum restituit monachis Cluniacensibus; preterea tria  altaria concessit monachis Nicasianis; subscripsitque regio diplomati quo a Ludouico rege uicedominatus et prepositura Laudunensis que laicis in beneficium concessa fuerant, eidem ecclesie precibus Bartholomei episcopi reddita sunt. Anno 1126 monasterium Igniacense a fundamentis exstruxit cum amplissima dote. Anno 1127, quo tempore legatos habebat Rome, forte ab obtinendum pallium,  Witerum comitem Regitestensem propter exactiones quas intulerat uillis S. Remigii excommunicatum, sed resipiscentem absoluit  . Eodem anno pactum iniit cum Alberone Leodiensi episcopo pro Bullionensi beneficio. Exemplar pacti huius, non quale exhibuerunt Sammarthani mancum et mutilum, sed integrum ex Marloto describi curauimus inter instrumenta huius ecclesie. Illud autem, quamuis in assignando Ludouici regis anno errauerit librarius, liquet tamen transactum esse anno 1127, non ut nos olim scripsimus  1137. Unde colligas Rainaldum transegisse non cum Alberone II, sed cum Alberone I. Anno 1128 adfuit Rainaldus comitiis episcoporum a Mattheo Albanensi episcopo congregatis; canonicosque regulares exactis secularibus  in Sparnacensi S. Martini cenobio stabiliuit. Anno 1129, die sancto Pasche, consecrauit Durocortori Philippum regem Ludouici uI primogenitum, biennio post exstinctum, presente Henrico I Anglie rege; quo etiam anno subscripsit eiusdem Ludouici regis precepto, Argentoliense monasterium regali abbatie S. Dionysii in Francia restituentis. Eodem anno canonicos regulares constituit aut constitutos confirmauit apud Cisonium; Henniacensis monasterii possessiones confirmauit, et ecclesiam uallis-Dei Waltero abbati S. Martini Laudunensis concessit. Scripsit etiam Roberto Tornacensi archidiacono  de collocandis in ecclesia Petingensi monachis S. Theodorici, sed quo anno non liquet. Anno 1131, mense Octobri, interfuit concilio Remensi  ab Innocentio II summo pontifice celebrato, qui in eodem consessu, rogante Ludouico uI rege, Ludouicum uII consecrauit. Anno 1133 interfuit concilio Iotrensi, in quo excommunicati sunt interfectores Thome prioris S. uictoris Parisiensis. Anno 1134 quedam largitus est tam abbatie Igniacensi que hoc eodem anno peperit abbatiam Signiacensem, quam monachis Maioris-Monasterii ad S. Theobaldum prope Igniacum degentibus; deinde post dedicatam cum septem aliis episcopis Ursicampi monasterii basilicam perrexit ad concilium Pisanum. Anno 1135, redux in suam diecesim, confirmauit possessiones abbatie Nicasiane.  Anno 1136 confirmauit similiter bona monasterii Septem-fontium. Anno 1137, eodem presule cooperatore, fundata est carthusia Montis-Dei a monachis Remigianis.

Denique cum ad magnam senectutem peruenisset, uiuere desiit anno 1138 iuxta computum Romanum; quod colligitur ex charta hoc anno apud S. Theodericum Rainaldi nomine consignata. Corpus eius Igniacum translatum ad latus altaris uersus meridiem conditum est cum hac epigraphe tumulo eius recentiori, ut credo, manu addita: Ego RAINALDUS A PRATIS, quondam archiepiscopus Remensis, presbyter, credo quod Redemptor meus uiuit, et in nouissimo die de terra surrecturus sum; et in carne mea uidebo Deum Saluatorem  meum, Obiit MCXXXuII, XIX Kal. Ianuar. At sequens inscriptio certius uidetur diem et annum mortis retulisse his uersibus:

Anno milleno, centeno, ter quoque deno,
Octauoque simul, quum Iani dicitur Idus,
Remensis presul memorandus obit Raynaldus.

Necrologium Remense de eo similiter hec habet ad Idus Ianuarii: »Decessit dominus Raynaldus, primum Andegauensis episcopus, postea Remensis archiepiscopus, et requiescit intus, qui emit nobis terram de Hundilicurte, etc., pro suo anniuersario.« Ceterum dignissimus presul satis laudari non potest, quod legitimo pontifici aduersus Anacletum antipa  pam tenacissime ad mortem usque adheserit; quin et fidem eius, et odium in schismaticos predicant calumnie et dicteria quibus pseudopontifex in archiepiscopum Remensem apud unum ex episcopis eiusdem prouincie dehiscebat his uerbis  : »Quod idiota Remensis, truncus inutilis, in te et in ecclesiam tuam nequiter et impudenter egisse dignoscitur, nequaquam te meror aliquis seu dolor afficiat, presertim cum in nos et in Romanam Ecclesiam, cui se iuramento astrinxit, quasi ebrius et uino estuans, histrionum more, multa insolenter uomuerit, ponens quidem in celum os suum ut lingua eius transeat super terram. Tanquam alter Dioscorus sedem nisus est apostolicam iudicare,« etc.





RAINALDI II ARCHIEPISCOPI REMENSIS EPISTOLAE.



I. Ad Robertum archidiaconum Tornacensem.---Ut in ecclesia Petingensi monachos substituat. 
[Actes de la prouince ecclésiastique de Reims, t. II, p. 206.]


RAINALDUS, Dei gratia Remorum archiepiscopus,  carissimo suo ROBERTO, Tornacensis Ecclesie uenerabili archidiacono, salutem.

Significatum est nobis quod domnus Ingelbertus, signifer comitis Flandrie, impetrauit a bone memorie Rabodo Nouiomensi ac Tornacensi episcopo, ut ecclesia de Petingen libertate donaretur, et monachi  in eadem ponerentur: unde et ab eodem episcopo priuilegium habuisse et habere dicitur. Postmodum tamen hortatu et rogatu matris sue in eadem ecclesia presbyteros et clericos posuit. Qui siquidem quia contra priorem et meliorem institutionem ibidem positi fuerunt, nec sibi nec ecclesie proficere potuerunt, imo pene defecerunt. Quocirca dilectionis uestre deuotionem exhortamur, rogamus atque monemus, quatenus pro salute anime uestre hoc omnimodo efficere studeatis, ut monachi Beati Theodorici qui regulariter uiuunt et in sancta religione Deo seruiunt, in ecclesia illa ponantur. Intelligimus etenim quod eis est plurimum necessaria, et preueniente diuina misericordia, et uestro adiutorio, per eosdem poterit ad honorem Dei regulariter  ordinari.



II. Ad clerum Atrebatensem.---De electione episcopi. 
[Actes, etc., ibid., p. 206.]

RAINALDUS, Dei gratia Remorum archiepiscopus.  clero, militibus et uniuerse plebi Atrebatensium, salutem.

Credimus quod misericors Deus secundum multitudinem misericordiarum suarum Ecclesiam et urbem uestram respexit et personam sapientem et religiosam sacrisque canonibus competentem in pastorem et episcopum uobis prefecit. Hortamur itaque uniuersitatem uestram ac presentibus litteris commonemus quatenus ipsum debita reuerentia honoretis, eius salubribus exhortationibus et admonitionibus acquiescatis, et ei tanquam boni filii bono patri in omnibus obediatis. Quia uero per guerrarum infestationes grauia detrimenta longo iam tempore perpessi estis, in remissionem peccatorum uestrorum uobis iniungimus quatenus ipsius consilio  pacem statuatis, unde auctori et amatori pacis placere ualeatis, et unde multiplicem fructum tam in spiritualibus quam in temporalibus a Deo recipiatis. ualete.





RAINALDI II ARCHIEPISCOPI REMENSIS DIPLOMATA.



I. Confirmatio fundationis Sancti Iudoci de Nemore. 
[Gall. Christ. t. X, col. 303, Instrum.]


In nomine sancte et indiuidue Trinitatis, Patris, et Filii, et Spiritus sancti. Amen. RAINALDUS, diuina propitiante misericordia Remorum archiepiscopus, dilecto filio suo MILONI ecclesie Sancte uirginis Marie et Sancti Iudoci de Nemore preposito, et ipsius fratribus qui in eadem ecclesia regularem uitam professi sunt, eorumque successoribus in eadem obseruantia permansuris in perpetuum.

Religiosis desideriis dignum est facilem prebere consensum, ut fidelis deuotio celerem sortiatur effectum. Quia igitur uos, filii in Christo karissimi,  diuina preueniente gratia, uitam uestram sub regulari disciplina B. Augustini cercere, et communiter secundum sanctorum Patrum constitutionem, omnipotenti Deo deseruire proposuistis, nos uotis uestris paterno congratulamur affectu; unde etiam postulationi uestre iuxta petitionem confratris nostri Ingeranni, Ambianensis Ecclesie uenerabilis episcopi, benignitate debita annuimus, uite namque canonice ordinem, quam professi estis, presentis priuilegii auctoritate firmauimus, et uos uestraque omnia metropolitane auctoritatis protectione muniuimus, uniuersa etiam ad uestram ecclesiam legitime  pertinentia, tam uobis quam successoribus uestris, in perpetuum confirmamus, uidelicet terram quam Ingerannus de Monsteriolo dedit, in cuius parte ecclesia fundata est, et quatuor capones quos Erman fridus de Cunniaco et frater suus Ingerannus eidem concesserunt ecclesie, et terram et nemus que concessit Rorgo de Tortosonte; ecclesiam de Buiriis, et terram eidem pertinentem, et nemus que concesserunt Hugo de Ponte et Wiardus de Arguuio; decimas et terram quas Drogo de Selincuria tradidit; decimas etiam et terram quas donauit Balduinus de Caio in Boloniensi patria; preterea quecunque in presentiarum eadem ecclesia iuste possidet, quecunque etiam in futurum legitime adipisci poterit, firma uobis uestrisque successoribus et inconcussa  permaneant, salua in omnibus Ambianensis episcopi canonica reuerentia. Statuimus etiam mortuo abbate suo fratribus ibidem Deo seruientibus liberam et canonicam habere electionem, dum propositam secundum beati Augustini regulam firmam seruauerint religionem. Auctoritate itaque Dei et nostra decernimus, et sub anathemate interdicimus, ut nulli omnino liceat eamdem ecclesiam temere perturbare, aut eius possessiones uel cetera bona auferre, uel temerariis uexationibus fatigare.

Actum Remis anno Incarnationis Dominice 1125, indictione III, regnante gloriosissimo Francorum  rege Ludouico anno XIX, anno autem archiepiscopatus domni Rainoldi primo.

Fulcradus cancellarius recognouit, scripsit ac subscripsit.

Testes sunt Nicolaus et Hugo archidiaconi Remenses, Bartholomeus Laudunensis episcopus, Lisiardus Suessionensis episcopus, Robertus Atrebatensis episcopus, Ebalus Catalaunensis episcopus, Ursio abbas Sancti Dionysii, Nicolaus abbas Sancti Nicolai.



II. Charta fundationis monasterii Igniacensis. 
[Gall. Christ., t. X, col. 37, Instrum.]

In nomine sancte et indiuidue Trinitatis. Ego  RAINALDUS, Ecclesie Remensis licet indignus minister, omnibus qui se sancte Ecclesie filios esse cognoscunt brauium superne hereditatis.

Cum primum ad regimen Ecclesie Remensis dispositio diuina nos euocaret, honestorum uirorum cura nobis fuit consortium eligere et eorum contubernio delectari. uisum igitur fuit Spiritui sancto et nobis monachos de Clarisuallibus ascisci, et ut in parochia nostra illius ordinis abbatiam construeremus totis nisibus elaborare. Ad hoc siquidem faciendum libere contulimus eis totam terram de Montaum cum ualle sua, et totam costam qua ascenditur uersus Curuam-uillam, et usque ad siluam que est uersus Longam-uillam cum ipsa silua, cum aqua et pratis, terris cultis et incultis. Contulimus etiam  eis quidquid habebamus Igniaci cum circumiacentibus siluis, uidelicet Forest et Beleis; quidquid etiam iuris nostri erat in communi silua, et quidquid a Pontio de Arceio emimus. Hec supradicta ob nostrorum recordationem peccatorum signis et probabilium personarum testimoniis absque ulla retentione eis contulimus.

    Signum totius capituli Remensis Ecclesie, cuius sigillo hec charta munita est.
    Signum Odonis abbatis Sancti Remigii
    Signum Ioranni abbatis Sancti Nicasii.
    S. Guillelmi abbatis Sancti Theoderici.
    S. Ursionis abbatis S. Dionysii.
    Sig. etiam Sugerii abbatis Sancti Dionysii Parisiensis.
     Sig. Nicolai archidiaconi.
    S. Hugonis archidiaconi.
    Sig. Ioffridi decani.
    S. Leonis cantoris.
    Sig. Ade, Sig. Alberti, S. Odonis, presbyterorum.
    S. Bosonis, S. Geruasii, S. Drogonis, diaconorum.


Actum Remis anno incarnati uerbi 1126, indictione u, regnante Ludouico Francorum rege anno XIX, archiepiscopatus autem domni Rainaldi anno III.

Fulcradus cancellarius recognouit, scripsit et subscripsit.



III. Pactum inter Rainaldum II archiepisc. Remensem et Alberonem I episcopum Leodiensem, pro Bullionensi beneficio. 
[Gall. Christ., ibid., col. 38.]


In nomine sancte et indiuidue Trinitatis. Notum sit omnibus presentibus, et quorum futura posteritas exspectatur hac presenti pagina discat quid et quomodo de beneficio Remensis Ecclesie quod ad castellum quod Bullion dicitur pertinet, cum Alberone uenerabili Leodiensium episcopo statuimus. Ego Rainaldus, Remensis Ecclesie licet indignus minister, beneficium quod Remensis Ecclesie ab antiquo esse dignoscitur, quod etiam ad Bullionem  pertinere nulli dubium est, Alberoni Leodiensium episcopo, et per eum successoribus suis conditione supposita contradidi. Si ob aliquorum infestationem Remensi ecclesie ingruerit necessitas, dominus Leodiensis episcopus equitatum trecentorum militum singulis annis mihi uel meo ducet cuilibet successori, si quadraginta dies ante premonitus fuerit. Quod si taliter premonitus habere se legale uel canonicum impedimentum monstrauerit, de predicta expeditione excusatus erit, ita tamen ut, postquam fuerit expeditus, pactum exsoluat prefixum, eodem rursus termino reuocatus. Hunc autem equitatum dominus Leodiensis suo conductu et propriis expensis ducet usque Mosomum, quo postquam  peruenerit, Remensis ei cum suis omnibus, et in progressu, et in morando, et in reuertendo usque ad Mosomum uictus necessaria prouidebit. In quamcunque uero partem circa Remensem urbem et per decem leugas protrahere hanc militiam, uel habere secum ad obtinendam ecclesie utilitatem uoluerit, per quindecim dies cum expensis eos retinebit, ita ut infra hunc terminum eos reducat usque Mosomum. Si uero eundo uel redeundo aliquid de suis amiserit, de his omnibus archiepiscopus nichil eis recompensabit; quidquid autem lucrati fuerint tam in equis quam in aliis rebus, preter captos milites, sui iuris erit. Si de predicto beneficio uiolentia uel infestatio fuerit illata Leodiensi episcopo, Remensis ei consilio aderit et auxilio. Si que uero  contradictio fuerit orta, uel proclamatio digna audiui, non alibi statuet diem audientie nisi Mosomi, iuuabitque eum ad retinendum lege et sententia iudiciali. Similiter ibidem et non alias alibi Remensi occurret Leodiensis episcopus, de neglectu huius seruitii, uel pacti preuaricatione tantum responsurus. Quia uero Leodiensis episcopus aliorum more casatorum hominum nobis facere non potuit hominium, octo de suis, quatuor uidelicet de castellaniis de Buillon, Gualterum scilicet de Buillon, Ingonem de Mirenualt, Manassem de Herge, Ingonem filium Lamberti, et quatuor de aliis casatis suis, Cingerum aduocatum, Galterum castellanum de Hoio, Rainaldum de Iupperi, Lambertum de Tiembeche, a quibus hominium suscepimus, nobis produxit. Insuper huius  conuentionis tenorem, et amicitie seruande in manu nostra firmauit, quod etiam a successoribus suis Remensi archiepiscopo eodem modo obseruandum statuit, utrisque tandem episcopis, Remensi scilicet et Leodiensi, sublatis de medio, ab utriusque ecclesie successoribus pactum omne, ut prediximus, obseruabitur perpetuo et irrefragabili iure. Item quod Leodiensis episcopus ueniens Mosomum firmata amicitia, renouata conuentione, redditis hominiis baronum prenominatorum, si superuixerint, uel heredum sibi succedentium, a Remensi archiepiscopo gratis et absque ulla contradictione certum recipiat beneficium. Si uero quolibet accidente casu aliquando Leodiensis ecclesia predicti castelli possessione caruerit, ita ut iuste reclamare  non possit, omnis prescripta conuentio inter Remensem et Leodiensem episcopum cassa et annullata maneat. Quia ergo sicut scriptum est, generatio preterit et generatio aduenit, et dictorum eque ac factorum nostrorum etas interit, ne processu temporis deleri quod gestum est, aut ambiguitate mutari ualeat, hanc nostram conuentionem scripto mandauimus, probabilium personarum attestatione firmauimus, insuper additamento nostre imaginis communiri iussimus.

    Sig. Odonis abbatis Sancti Remigii.
    Sig. Ioranni abbatis Sancti Nicasii.
    Sig. Ursionis abbatis Sancti Dionysii.
    Sig. Nicolai archidiaconi
    S. Hugonis archidiaconi.
     Sig. Ioffridi decani.
    S. Leonis cantoris, etc.
    De laicis:
    Sig. Henrici de Castellione.
    S. Blihardi de Hercreio.
    S. Nicolai de Burgo.
    S. Radulfi de Radulfi-curte.
    S. Haimonis castellani de Alto-monte.
    S. Balduini dapiferi, etc.
    De Leodiensibus:
    Signum Alexandri archidiacon.
    Sig. Dodonis archidiaconi.
    S. Arnulfi prepositi.
    Sig. Willelmi prepositi, etc.
    De laicis:
     Signum Lamberti comitis, etc.


Actum Remis anno Incarnationis uerbi 1127, indictione u, regnante Ludouico Francorum rege anno u, archiepiscopatus domini Rainaldi tertio.

Fulchradus cancellarius recognouit, scripsit et subscripsit.



Iu. Littere Rainaldi Remensis archiepiscopi de excommunicatione et absolutione Guiterii comitis Regitestensis. 
[MARTÈNE, Thesaurus Anecdot., t. I, col. 367, ex chartario S. Remigii.]

Ego RAINALDUS Remensis Ecclesie, licet indignus, minister, seriem cause excommunicationis simul et  absolutionis Guiterii comitis de Reiteste  ad posterorum memoriam hac presenti pagina pertractare dignum studui. Excommunicaueramus predictum comitem pro iniustis consuetudinibus quibus uillas S. Remigii, terras et homines opprimebat, et omnem que eius ditionis erat terram anathematis uinculo obligaueramus. Hac necessitate compulsus S. Remigii abbas Odo Romam expetiit, Honorio pape mala intolerabilia, que comes ille Ecclesie Sancti Remigii inferebat, exposuit. Domnus papa malorum motus acerbitate, excommunicationem in comitem nominatum factam confirmauit, et omnibus suffraganeis Remensis Ecclesie episcopis, ut eam in comitem promulgarent litteris ad eos directis mandauit. Comes, huius ignominie  opprobrium ferre non preualens, presentiam nostram adiit et satis lacrymosis precibus ut concordiam inter eum et abbatem componeremus nos exorauit. Accito abbate predicto, aliis etiam abbatibus conuocatis et quibusdam Ecclesie nostre clericis, causam predicti comitis diu uentilantes, hoc tandem fine terminauimus. Guerpiuit et abiurauit sepe dictus comes in presentia nostra et totius curie quod nullam ulterius in uillis Sancti Remigii, exceptis hominibus suis capitecensis, exactionem faceret, quod uulgo tallias dicunt, nec ministeriales sui. Guerpiuit etiam et abiurauit saluamentum quod a quatuor uillis Sancti Remigii exigebat, uidelicet a Salice S. Remigii , a Roisiaco , a Basilica-curte et Insula . Guerpiuit  et adiurauit lethum, sanguines, redhibitionem hominum Sancti Remigii, qui partes suas non accipiunt. Solitus erat idem comes hominibus suis dare homines S. Remigii, qui de aduocatione sua erat. Qui iniustis consuetudinibus eos ueluti suos opprimebat, quod adiurauit ulterius se non facturum, nec defensor inde alicui existeret, nisi quantum ad aduocationem suam pertinet. Hec omnia supradicta in presentia nostra et totius curie guerpiuit et adiurauit pretaxatus comes, nisi forte si ad eum prepositus S. Remigii clamorem fecerit. Tunc de iustitia quam ei faciet, tertiam partem habebit. Iurauit preterea quod pro his omnibus que dimisit nullam malefacienti occasionem aduersus uillas et homines S. Remigii exercebit. Si uero aliquid  supradictorum que iurauit infregerit, commonitus, nisi infra quindecim dies emendauerit, absque retractatione excommunicationi subiacebit. Preterea de immodicis hospitationibus quas in uillis S. Remigii nimis frequenter idem comes facere consueuerat, et de operibus et carroperariis, quibus homines ecclesie afficiebat, si clamor ad abbatem uenerit, et commonitus in curia abbatis, si infra quindecim dies ad iustitiam uenire neglexerit, eidem excommunicationi cui modo subiacet sine dilatione subiacebit. Hanc igitur auctoritatis nostre paginam ratam esse uolentes, impressione imaginis nostre idoneis etiam testibus subscriptis roborari fecimus.

     Signum Odonis abbatis S. Remigii.
    Signum Engubranni abbatis Altiuillarensis.
    Signum Iorranni abbatis S. Nicasii.
    Signum Ursionis abbatis S. Dionysii.
    Signum Hugonis archidiaconi.
    Signum Ioffridi decani.
    Signum Leonis cantoris.
    Signum Ade, signum Alberti, signum Odonis, presbyterorum.
    Signum Geruasii, signum Odonis, signum Drogonis, signum Bosonis, signum Ioannis, diaconorum.
    Signum Albrici magistri.
    Signum magistri Graphionis Andegauensis de laicis, S. Hilarii de Monte-Gaii, S. Pagani de Calmisiaco, S. Otranni.


 Actum Remis anno Incarnati uerbi 1127, indictione u, regnante uenerabili rege Francorum Ludouico anno XXII, archiepiscopatus domni Rainaldi anno III.

Fulcradus cancellarius recognouit, scripsit et subscripsit.



u. Instituti in abbatia Sancti Martini Sparnacensis canonici regulares. 
[Gall. Christ. X, 39, Instrum.]

RAINALDUS, miseratione diuina Remorum archiepiscopus, notum facimus quod illustris comes Theobaldus, diuina inspiratione compunctus, Sparnacensem ecclesiam ob remedium anime sue et predecessorum suorum, Stephani uidelicet patris  sui, et aui sui comitis Theobaldi qui in eadem ecclesia sepultus est, in manu sua huiusmondi libertate donauit. Cum predictus comes Theobaldus prefatam ecclesiam a primogenitoribus suis quasi hereditario iure sibi derelictam teneret, et abbatiam ipsius ecclesie Galeranno, domini Andree dapiferi sui filio, dedisset, incommutabili uoluntate Dei, qui mutat omnia quando uult, eadem ecclesia ad meliorem statum mutata est. Prefatus namque Galerannus Spiritus sancti gratia diuinitus inspiratus, et domni Bernardi Clareuallis prudenti consilio roboratus, iam dictum comitem adiit, sese seculo abrenuntiaturum, et apud Claramuallem monachum futurum enuntiauit, petiuitque ab eo  quatenus ecclesiam Sparnacensem ad ordinem et regulam beati Augustini per manum dicti archiepiscopi permutari concederet. Cuius petitioni satis rationabili comes supradictus libenter annuens, Deo et prefato archiepiscopo ecclesiam supradictam liberam, et sub regula S. Augustini in perpetuum permansuram dimisit, etc . . .

Actum Remis anno Incarnati uerbi 1128, etc . . .



uI. Charta Rainaldi Remensis archiepiscopi de quitatione gistarum et procurationum monasterio S. Nicasii concessa. 
[uARIN, Archiues administratiues de Reims, I, p. 282.]

RAINALDUS Remensis archiepiscopus.

Pastoralis cura quam, Deo disponente, suscepimus,  nos desinenter admonet oppressis subuenire et quibuslibet anxietatibus attritis, compassionis manum porrigere. Ego itaque Rainaldus Remensis Ecclesie indignus sacerdos, considerans fratres qui in monasterio Beati Nichasii degunt . . . plurimis angi necessitatibus . . . , altaria subter annotata ob remissionem peccatorum meorum eorum usibus contuli . . . Alter  uidelicet Sancti Remigii de Celto et alter Sancti Helani de Buxolio . . . Uniuersitati preterea fidelium notum facere dignum duco, quod cum abbatem et fratres ecclesie Sancti Nichasii impetissem super quibusdam que ad ius meum spectare credebam, gistis uidelicet et procurationibus, tam in prefata ecclesia quam in eius membris, predicti fratres nulli antecessorum meorum  tale quid se unquam reddidisse dixerunt. Insuper et priuilegium reuerendi Patris nostri Alexandri pape II super huiusmodi libertate et immunitate, necnon et scripta uenerabilis predecessoris nostri Geruasii Remorum archiepiscopi, qui iam dictam [ecclesiam] exstruxerat, sed et litteras domini Philippi illustris Francorum regis super eadem libertate, mihi attulerunt. Ego uero inspecto tenore predictorum scriptorum et notata ex eorum notitia prefate ecclesie libertate, de sapientum uirorum consilio, calumniam quam aduersus prenominatos fratres habebam, eis omnino remisi, et a prefatis querelis liberos et immunes esse decreui; et ut malignandi locum successoribus meis nullum relinquam presenti pagina inserere dignum  duxi.

    S. Hugonis archidiaconi.
    S. Frederici prepositi.
    S. Hugonis thesaurarii.
    S. Leonis cantoris.
    S. Adam, S. Ermenrici, S. Alberti, S. Odonis, S. Henrici, presbyterorum.
    S. Geruasii, S. Gerardi, S. Raineri, S. Guidonis, S. Bosonis, S. Ioannis, diaconorum.
    S. Albrici, S. Amalrici, S. Petri, S. Gerardi, S. Guidonis, subdiaconorum.


Actum Remis, anno incarnati uerbi 1129, indictione uI, regnante Ludouico rege Francorum, anno regni eius XIX, archiepiscopatus autem domni  Rainaldi anno tertio.

Fulcradus cancellarius scripsit et subscripsit.



uII. Confirmatur fundatio monasterii Igniacensis. 
[Gall. Christ., t. X, col. 39, nstrum.]

RAINALDUS, diuina dispensatione Remensis Ecclesie humilis minister, dilectis in Christo filiis ROBERTO Igniacensis monasterii uenerabili abbati, eiusque fratribus in eodem monasterio Beate Marie monasticam uitam professis, eorumque successoribus in eadem obseruantia permansuris in perpetuum.

Quia que ad religionis cultum pertinere dignoscuntur,  eternam animabus salutem conferre credimus, cum primum ad regimen Ecclesie Remensis dispositio diuina nos euocaret, summa cura nobis fuit ac studium honestorum ac religiosorum eligere consortium, et eorum contubernio delectari. Dignum igitur uisum fuit Spiritui sancto et nobis, uiros de monasterio Clareuallis ascisci, et ut in parochia nostra uestri ordinis abbatia construeretur eniti: ob hoc siquidem Beate Marie matri misericordie quietum, et ab omni exactione liberum, quidquid Igniaci habebamus, contulimus cum circumiacentibus siluis, Forest uidelicet et Beleis usque ad summitatem montium, ubi diuisio facta est; et metis, et fossato et uiis. Ultra metas autem concessimus uobis quidquid uestro uestrorumque successorum  usibus necessarium erit. Donauimus etiam eidem Beate Marie et uobis liberam totam terram de Monte-Taonis, cum ualle sua et aqua; in terra uero nostra ultra aquam concedimus uestris usibus necessaria, in siluis uidelicet et pascuis, decimam quam dominus Henricus de Castellione apud Montem-Taonis tenebat, et quidquid ibidem habebat, guerpiuit et reddidit, et uxor sua Ermengardis, et ipsorum filius Gualcherus: et nos illud totum Beate Marie uobisque tradidimus.

Presentis itaque priuilegii auctoritate tam uobis quam et successoribus uestris, que predicta sunt firmamus, et ea que ab aliis fidelibus uobis iam collata et in posterum conferenda sunt. Ponzardus siquidem de Arceio et Albertus de Iarceio, annuente  et plaudente filio suo, Beate Marie et uobis donauerunt quidquid Igniaci proprium tenebant, in terris scilicet, pratis et pascuis; de siluis uero cicumiacentibus tantum uobis dederunt, quantum sagitta ab arcu semel emitti potest; in reliquis autem siluarum suarum partibus, uobis et posteris uestris, quidquid uestro in illorum usui necesse fuerit. Pro terris uero quas rustici ab ipsis tenebant, Ponzardo pecuniam dedimus, et ipse alias terras agricolis illis reddidit. Guarinus autem Malus-priuignus, de cuius feodo Ponzardus et Albertus terras illas tenebant, hoc totum concessit atque laudauit. Porro domnus Andreas de Baldimento et uxor ipsius Agnes, eorumque filii Guillelmus et Guido, monasterio uestro  in eleemosynam coutulerunt Resson quoddam mansionile de potestate Chehereii, et terram ei adiacentem a ualle prati usque ad ualliculas, cum fundo uallium, et latera usque ad summitatem montium, ex utraque parte, sicut limitatum est. Hec autem terra protenditur a uia Chehereii et qua itur ad montem S. Martini, usque ad fines uille Sauoie, et usque ad fines Montis-Taonis, et usque ad fines Auelereii; quidquid uero intra hos fines continetur, siue sit terra arabilis, siue prata, pascua uel aque, uobis in perpetuum collatum esse dignoscitur. Preterea omnia prata et alias terras quas idem Andreas circa Perreium habebat, que solent esse de potestate Auelereii, assentiente uxore sua et filiis, Beate Marie et uobis libere donauit. Quamdam uero siluulam  que erat de potestate Auelereii, ita uobis largitus est, quod nec ipse nec sua posteritas inde quidquam ualeat dare, uendere, uel quoquomodo commutare; in omnibus etiam siluis suis uobis benigne concessit, ut inde absque omni contradictione habeatis, et successores uestri quidquid necessitas uestra, et ipsorum usibus suis expostulauerint. Domnus autem miles de Arceio et uxor sua Hildeburgis, et eorum filii Nicolaus, Ado et alii Beate Marie et uobis dederunt de terra Auelereii arabili, que est affinis et continua terre de Monte-Taonis, quantum plene et abundanter sufficiat duabus carrucis omnibus anni partibus in quibus terre arantur et excoluntur. Porro Egidius et Helias fratres filii Girardi prepositi de Castellione, Beate Marie et uobis contulerunt  terram illam quam apud Montem-Taonis habebant. Has profecto donationes super altare B. Marie offerri uidimus in die dedicationis monasterii uestri, et approbauimus, easdemque huius priuilegii auctoritate corroborauimus, sub anathemate interdicentes ne qua persona secularis uel ecclesiastica, de predictis donationibus uos uel successores uestros aliquando inquietare presumat, etc.

    Signum Iosleni Suessionensis episcopi.
    Sig. Ursionis uirdunensis electi.
    S. Bernardi uenerabilis abbatis Clareuallis.
    S. Remensis Ecclesie cuius sigillo hec scriptura sigillata est.
    Signum Odonis abbatis S. Remigii.
    Sig. Ingelranni abbatis Altiuillaris.
     Sig. Guillermi abbatis Sancti Theodorici
    S. Ioranni abbatis Sancti Nicasii.
    Sig. Gilberti abbatis Sancti Dionysii.
    Sig. Fulconis Sparnacensis abbatis.
    Sig. Hugonis archidiaconi.
    Sig. Frederici prepositi.
    S. Leonis decani.
    S. Geruasii cantoris.
    Sig. Hugonis thesaurarii, etc.


Actum Remis anno incarnati uerbi 1130, indictione uIII, regnante Ludouico Francorum rege gloriosissimo anno XXIu, archiepiscopatus autem Rainaldi II anno u.

Drogo cancellarius scripsit et subscripsit.



uIII. Charta Rainaldi archiepiscopi Remensis, de confirmatione sancti Wlmari. 
[Gall. Christ., t. X, col. 400.]


Ego REGINALDUS, per Dei patientiam Remorum archiepiscopus, dilectis in Christo filiis PETRO ecclesie Sancti Wlmari abbati uenerabili, et ceteris fratribus in eodem loco canonicam uitam professis, eorumque successoribus in perpetuum.

Cum omnibus qui intra ambitum nobis commisse dieceseos continentur uigilantiam debeamus, ad hoc potissimum nostra se accinxit industria, ut ecclesias et sanctorum locorum possessiones, quas laica inuaserat ambitio, in pacem quietemque reuocaremus,  et a secularium hominum illicita peruasione emancipatas, amatoribus Christi liberius subderemus. Ego igitur Raginaldus ad omnium tam presentium quam futurorum notitiam protrahere studui, quod comes Eustachius timore extremi examinis pre oculis statuto, cum religiosa matre Ida et uxore nobilissima Maria, coram Ioanne bone memorie Morinensi episcopo, ius omne quod habebat in ecclesiam Sancti Wlmari in ciuitate Bolonie sitam, liberum et absolutum Domino Iesu Christo concessit, eo uidelicet tenore quod canonici secundum regulam sancti Augustini regulariter uiuentes, ibi substituerentur. Hanc ipsam donationem successor huius comes Stephanus, cum uxore sua Mathilda, in presentia domni Milonis successoris iam  Ioannis confirmauit, atque distributionem prebendarum, et ius omne quod in predicta ecclesia post prefatam donationem iniuste usurpauerat, restituit, et fratribus sub regula beati Augustini religiose in posterum uicturis ibidem concessit. uobis ergo, fratres karissimi in Domino ac filii, prefatam ecclesiam eiusque possessiones quas in presenti possidet, uel in futurum possidebit et acquisitura est, uestrisque successoribus sub regula beati Augustini Deo militaturis metropolitana auctoritate confirmamus. Illud sane religionis, etc. Ut autem huius schedule continentia futuris temporibus rata et inconuulsa permaneat, probabilium personarum subnotatione et sigilli nostri impressione eam corroborari fecimus.

     Signum Iosseni Suessionensis episcopi.
    S. Milonis Morinensis episcopi.
    S. Ursionis abbatis Sancti Dionysii.
    S. Hugonis abbatis de Monte Sancti Eligii.
    S. Baldumi abbatis Sancti uincentii Siluanectensis.
    S. Ioannis abbatis Beate Marie Boloniensis.
    S. Ade abbatis Sancti Iudoci in Nemore.


Actum Remis anno 1132, regnante Ludouico rege Francorum anno XXuI  regni sui, archiepiscopatus uero domini Rainaldi anno IX.



IX. Rainaldus Remensus archiepiscopus confirmat omnos possessiones monasterii Silincurtis. 
[Gall. Christ. t. X, col. 305.]


RAGINALDUS diuina propitiatione Remorum archiepiscopus, uniuersis sancte Ecclesie filiis in perpetuum.

Cum ad bene operandum subditorum animos informare et uite exemplar esse debeamus, si peccatis exigentibus pastoris officium minime adimplere ualemus, eorum uel bonis operibus congratulari, et in aliquo participes esse studeamus. Iustis igitur petitionibus uenerabilis confratris nostri Guarini Ambianensis episcopi, prout dignum est, paterno  affectu annuentes, locum in Selincurie parochia constitutum Gualterio abbati eiusque successoribus canonice promouendis, et fratribus in eodem loco canonicam beati Augustini obseruantiam profitentibus eorumque successoribus, et omnia que in presenti predicto loco a fidelibus collata sunt, queque etiam in futuro predicta ecclesia rationabiliter possessura est, ea etiam que inferius adnotabimus, presentis priuilegii auctoritate confirmamus. Hec autem sunt que firmamus, uidelicet terra que est circa ecclesiam, etc., fere ut in charta Guarini episcopi  . Ut autem huius decreti pagina in posterum rata et inconuulsa permaneat, imaginis nostre impressione, et probabilium personarum intitulatione eam corroborari  fecimus.

    Signum Iosleni Suessionensis episcopi.
    Sig. Ioffredi Catalaunensis episcopi.
    S. Aluisi Atrebatensis episcopi.
    S. Milonis Morinensis episcopi.
    S. Odonis abbatis Sancti Remigii.
    S. Ingulranni Altouillarensis abbatis
    S. Ioranni abbatis Sancti Nichasii.
    S. Ursionis abbatis Sancti Dionysii.
    S. Hugonis abbatis de Monte Sancti Eligii.
    S. Theoderici abbatis S. Eligii Nouiomensis.
    S. Albrici, S. Hugonis, archidiaconorum.
     S. Leonis decani.
    S. Geruasii cantoris.


Actum Remis 1135, indictione XIII, regnante Ludouico Francorum rege anno XXuII, archiepiscopatus autem domni Rainaldi secundi anno XI.

Drogo cancellarius recognouit. scripsit et subscripsit.



X. Rainaldi Remensis archiepiscopi priuilegium de aqua uidule, maresco, herbagio et iurisdictione. S. Theodorici usque ad crucem Haymonis. 
[uARIN, Archiues administratiues de Reims, I, p. 290.]

In nomine sancte et indiuidue Trinitatis, Patris, et Filii, et Spiritus sancti.

 Ego RAINALDUS secundus, Dei gratia Remorum archiepiscopus, notum esse uolo omnibus tam presentibus quam futuris quo ordine, qua ratione, controuersiam illam ueterem et rediuiuam, tempore Hellini abbatis terminauimus, que de aqua uidule iuxta uillam que dicitur Chalonis, et de adiacente maresco uel palude, et piscatura tota, et fundo ipsius terre et herbagio, et banno et iustitia, contra ecclesiam Sancti Theoderici a Girardo Roceiensi et antecessoribus eius toties iniuste commota est, et a nobis iuste sopita. Anno primo, mense quarto abbatie predicti abbatis, Girardus ad uidulam uenit, et piscatores ecclesie qui in maresco nassas suas tendebant, scilicet in fossis quibusdam que uulgo Raheria nuncupantur, in quas aqua de matris alueo,  cum piscibus diriuatur, minis et terroribus exturbauit, exturbatosque a piscationis officio cessare cegit. Prohibuit nilominus ne abbas absque ipsius licentia lapides foderet in montibus quorum tamen et bannum totum, et iustitiam, et ex maiori parte fundum terre, ecclesia Sancti Theoderici hereditario iure, legitima possessione, tenuit et tenet, possedit et possidet. Hoc autem prohibens, prohibitiones suas hac solummodo muniuit occasione, quod infra uice comitatum eius montes illi esse dicuntur. His quidem super iniuriis, carissimus confrater noster Bartholomeus uenerabilis Laudunensium episcopus, Girardum parochianum suum ex petitione abbatis in presentia nostra conuenit. Qui  cum pace nequaquam acquiesceret, diem accepit in qua attentius de pacis inter eos reformatione tractaretur. Ad hanc autem uenire paruipendens, iterum atque tertio diem accepit. Sed neque iterum, neque tertio uenire curauit. Cum igitur nec ille ab iniuria, nec abbas a clamore desisteret, mandauimus episcopo quatenus locum et tempus aptum constitueret, ubi pariter nobis conuenientibus, altercatio illa finem debitum iudicio sortiretur. Factumque est ita, et ad crucem que dicitur Haymonis grandis utrumque  hominum multitudo conuenit: concedentibusque nobis priuilegium quoddam protulit abbas, sigillis duobus, nostro scilicet et episcopi premunitum. Quod cum in auribus tam Girardi quam omnium qui aderant a magistro  Bernardo aperte lectum, diligenter exponeretur, audiuimus et recognouimus litem hanc, olim tempore uenerabilis Guillelmi abbatis, sub multorum testimonio sedatam fuisse; quando scilicet nobis sedentibus in monte iuxta Chalons, a septem legalibus hominibus Sancti Theoderici cum iureiurando deracionatum est, totam aquam et marescum, a molendino quod dicitur Mascele, supra, usque ad locum qui dicitur uidua, fundum terre, et piscaturam, et herbagium, et bannum, et iustitiam esse Sancti Theoderici; herbagium quidem et pasturam tam de maresco quam etiam de monte usque ad crucem Haymonis communem et hominibus Sancti Theoderici et hominibus Gerardi; piscaturam uero totius aque propriam et indominicatam Sancti Theoderici,  a predicto molendino usque ad fulcaturam qua diuiditur ipsa aqua ad molendina Machot et Puisun, et usque ad fossam uel uiuarium quod appellant Raherium; supra uero communem; bannum quoque et iustitiam ubique infra hos fines, uidelicet ab aqua usque ad predictam crucem, solius esse ecclesie Sancti Theoderici. Nobis autem rei huius ordinem finemque ex tenore priuilegii recognoscentibus, cum eiusdem priuilegii Girardus auctoritati primo non satis obtemperaret, abbas illud per legitimas personas que et ibi presentes aderant, et illi nichilominus compositioni presentes exstiterant, prout iudicium expeteret, comprobaturum se et confirmaturum uiua uoce, asseruit. Hac ille tandem rationis uirtute conuictus, ueritati consentiens, priuilegium  concessit. Insuper etiam quod de lapidibus in monte fodiendis prohibuerat, ac iniuste prohibuisse recognouit; testes inde habentur, Iorannus abbas Sancti Nicasii, Lucas abbas Cussiacensis; clerici Remenses; Petrus de Curuauilla, Boso, magister Amalricus, magister Bernardus, magister Fulco, Letbertus decanus, Clerici Laudunenses; Dei amicus, Ansellus, Herbertus subdecanus, Adzo de Roceio, et Radulphus.

Laici:

Hugo Coxardus, Otrannus, Thomas de Rohas, Gualterus nepos eius, Ertaldus de Roceio, Helias.

Actum Remis, anno incarnati uerbi 1137, indictione Xu, regnante Ludouico Francorum rege  anno XXX, archiepiscopatus autem domini Rainaldi II, anno XII.

Drogo cancellarius recognouit, scripsit et subscripsit.



XI. Rainaldi Remensis archiepiscopi charta de compositione pacis facta inter ecclesiam S. Theoderici ex una parte, et Gerardum Roceiensem Aldricum Malet ex altera. 
[uARIN, Archiues, etc, l, I, 293.]

RAINALDUS secundus, Dei gratia Remorum archiepiscopus, tam presentibus quam futuris, in perpetuum.

Notum uobis fieri uolumus modum pacis que inter ecclesiam Beati Theoderici et Gerardum Rocheiensem,  quadam uice tempore Hellini abbatis, nobis presentibus et quantum Dominus dedit adnitentibus, reformata est: ceterum ordo rei uidetur exigere ut prius causam litis, deinde pacis euoluamus. Hominem Sancti Theoderici quem dicunt Aldricum Malet, Gerardus cepit, ac diu carcerali discretione uexatum, tandem decem libris redimi cegit. Abbas uero, et per se, et per episcopum Laudunensem, per nos etiam, hominem suum rationabiliter requisiuit; sed neque abbati, neque episcopo, neque nobis, Gerardus eum reddere uel recommendare uoluit. Unde et ab episcopo cuius parochianus erat, sententia excommunicationis in ipsum et totam eius domum prolata est, et a nobis nichilominus confirmata. Preterea quamdam terram habet ecclesia  apud Melphi, scilicet que fuit pagani Hastamorsel et Odardi Cerui; de qua, quod de feodo suo esset, Gerardus asseruit: et ideo eam uel suam esse, uel ab ipso debere teneri contendit. In terra et de terra ecclesie a mercatoribus uini guionagium duobus annis uiolenter extorsit. De uinca quadam in Chocheriis, que fuit Heberti, sibi singulis annis uini dimidium modium deberi dixit. Apud Chalon scabinos qui in placitis suis iudicia facerent, contra loci consuetudinem; nouiter instituit. Torcularia in eadem uilla, in terra propria, unum uel plura ad libitum suum, ecclesia ab antiquo solide et quiete  habuit. Ad hec tamen ne quis causa premendi accederet, ille prohibuit. Super his igitur, inter abbatem et ipsum aliquandiu stetit altercatio, dum abbas  audientiam quereret, ad quam ille uenire recusabat. Tandem autem, Domino adiuuante et studiis nostris cooperante, ambo in curiam nostram pacis gratia pari assensu conuenere: ubi per os domni Hugonis Cossiart, compositio que sequitur aperte coram omnibus est determinata, et utrinque  collaudata, ac sic ad effectum usque perducta. De decem libris supra dictis, abbas centum solidos condonauit; centum uero hac conditione retinuit, ut si forte aliquando pacem aduersus ecclesiam Gerardus in aliquo fregerit, post factam submonitionem nisi infra quindecim dies satisfecerit, et damnum restituerit, statim sine reclamatione, sine retractatione, eidem cui nunc subiacebat excommunicationis sententie tam ipse quam domus eius tota subiacebit donec cum recenti damno et hos centum solidos restituerit. Terram que fuit pagani Astamorsel et Odardi Cerui guirpiuit, et se amodo contra omnes ecclesie guarandum fore repromisit. Guionaguium illud amplius non accipiet, et de eo quod acceperat XII nummos reddidit. De uinea predicta  uinum non exiget. Scabinos deposuit. De torcularibus que cessare cegerat, errorem suum recognouit, pro certo recognoscens quod in terra Sancti Theoderici que est apud Chalon nichil iuris haberet, adeptusque ueniam de preteritis se a modo nullam contradictionem, nullumque prorsus impedimen , ad torcularia predicta uenientibus, illaturum, deuote pollicitus est. Ista compositio, sicut prediximus, Remis in presentia nostri, coram testibus, qui infra adnotantur, determinata est, et postea in capitulo Sancti Theoderici, Gerardo presente et absolutionem humiliter postulante, coram testibus qui et ipsi per se inferius adnotantur, recitata. Odo abbas Sancti Remigii: Geruasius cantor, Boso, Guido, Rogerus de Castello, Hugo Cossiars, Thomas  de Rohaiz, Hugo de Manso, Helyas.

Testes de capitulo:

Guiricus decanus, Helyas, Obertus, Hugo de Manso, Tebaldus Linotet, Odardus Hairicus, Thebaldus Guichardus, Robertus, Enaldus de Melphi, Pontius de Tilia, Nicolaus.




ANNO DOMINI MCXXXuII.
S. OLDEGARIUS TARRACONENSIS ARCHIEPISCOPUS





NOTITIA


 B. Oldegarius, qui Barcinonensis domo, natus anno 1060, patrie urbis fuit episcopus  , atque eodem tempore aliquot annis Tarraconensis archiepiscopus, tandemque sanctitate et miraculis inclytus, obiit sexta die Martii 1136, etatis sue LXXuI.

 uitam resque ab eo gestas descripsit Antonius Ioannes Garsia Caralps, canonicus penitentiarius in Ecclesia Barcinonensi  . At prior eo anonymus laudatur eiusdem uite scriptor canonicus Ecclesie Gerundensis, ut ex Francisco Diago in Historia comitum Barcinonensium, et Iacobo Rebullosa, qui et is uitam uiri huius sanctissimi nobis post alios dedit, monuerunt ad sextam Martii diem in Actis Sanctorum PP. Henschenius et Papebrochius. Anonymi uita ista reperta fuit in archiuo Ecclesie Barcinonensis, ubi sanctum eius corpus in ueneratione magna habetur, teste Antonio Dominico lib. II Historie Sanctorum Catalonie pag. 75.

[Duas huius sanctissimi presulis epistolas edidimus nos tom. II Collect. Max. Conc. Hisp., alteram Raymundo Ausonensi episcopo  , alteram Innocentio II pape directam. Quarum posterior a nobis primum luce donata. Consulit in ea Innocentium circa consecrationem episcopi Barbastrensis a canonicis electi. CARDINALIS DE AGUIRRE.]





S. OLDEGARII EPISTOLA AD INNOCENTIUM II PAPAM.







S. OLDEGARII EPISTOLA AD RAYMUNDUM EPISCOPUM AUSONENSEM, SUFFRAGANEUM SUUM.  Respondet consultationi circa puerum ludentem, qui alium impediuit, ita ut caput eius frangeretur, etc., an irregularis habendus sit.
[Cardinalis d'AGUIRRE, Concil. Hispan., III, 340.]

 OLLEGARIUS Dei gratia Tarraconensis archiepiscopus, uenerabili fratri RAYMUNDO Ausonensi episcopo, salutem.

De iuuene illo super quo me consuluistis ut uobis consulerem, qui puer puerum ludens ludentem impediuit ad casum quod caput frangeretur, hoc nobis respondendum uidetur. Quoniam ille uulneratus postmodum, ut fertis, conualuit, et post dies multos in languorem recidens defunctus est, rem quidem dubiam certa determinare sententia minime possumus. Ambiguum namque uidetur, utrum ex occasione uulneris aut ex incuria, aut ex aliquo, ut assolet, accidenti recidiuus, eum languor oppreserit.

 erum quoniam beati Augustini et aliorum doctorum consilia nos edocent talia incerta in meliorem semper partem interpretari debere; de confidentia Dei, cuius misericordia melior est super uitas, presumentes, hunc bone indolis iuuenem laudamus in Ecclesia Dei ad minores gradus posse prouehi. Si uero laudabilis uita et honesta morum conuersatio cum etate proficiens, ipsum canonico tempore acceptabilem commendauerit, sacros nichilominus gradus, mediante Dei gratia sortiri poterit.

Ollegarius archiepiscopus subscripsi.

Raymundus Dei gratia, Ausonensis episcopus.





CHARTA OLDEGARII Per quam dat pauperibus lectos et pannos clericorum defunctorum. 


 Notitie fidelium pateat, quod ego OLDEGARIUS  Dei gratia Tarragonensis archiepiscopus et Barchinonensis episcopus cum omni conuentu eiusdem sedis, dono Deo et hospitali pauperum quod est iuxta sedem, omnes lectos cum pannis clericorum mortuorum, quicunque sint, exceptis sericis pannis qui ibi fuerint, tali modo ut deinceps nec ego, nec aliqua  persona, hoc ullo modo requirere audeat. Si quis hoc nostre munificentie donum disrumpere tentauerit, tanquam necator pauperum excommunicetur.

Actum est hoc uI Kal. Aprilis, anno XXu regis Ludouici.




ANNO MCXXXuII-MCXLuIII.
GAUFRIDUS GROSSUS MONACHUS TIRONIENSIS.





NOTITIA HISTORICA IN GAUFRIDUM


 Geofroi, surnommé le Gros, eut l'auantage d'être formé à la uie religieuse par le B. Bernard, fondateur de l'abbaye et congrégation de Tiron, et de faire profession entre ses mains. Ce fut uraisemblablement un de ses derniers disciples. La reconnaissance, le respect et l'admiration le portèrent, dans la suite, à écrire la uie de son maître. L'année où cet ouurage fut composé n'est pas certaine. M. Baillet  le date de la treizième ou quatorzième après la mort du saint, arriuée l'an 1117. L'époque paraît un peu plus tardiue, puisque l'auteur fait mention du roi Louis le Ieune comme régnant seul, ce qui ne commença d'arriuer qu'en 1137. Mais elle ne point au delà de l'an 1148, l'ouurage étant dédié à Geofroi, éuêque de Chartres, qui mourut le 14 ianuier de cette année. C'est tout ce que nous pouuons auancer de positif à cet égard. Geofroi dit auoir diuisé son histoire en trois parties ou uolumes. Les copistes, au lieu de cette diuision, se sont accordés à la partager en 70 chapitres, à la tête de chacun desquels ils ont mis un uers hexamètre, qui en renferme le précis d'une manière, à la uerité, fort imparfaite. Souchet, chanoine de Chartres, a suiui ce partage dans l'édition qu'il publia de cet ouurage à Paris chez Billaine en 1649. Les Bollandistes, en reproduisant la pièce de Geofroi dans leur grand Recueil au 14 auril, ont iuge plus conuenable de la distribuer en 14 chapitres.

L'histoire de la uie du B. Bernard est une des mieux écrites et des plus auérées du XIIe siècle. L'auteur y fait profession de ne rien auancer que ce qu'il a uu lui-même, ou ce qu'il tient de témoins non suspects. Il rapporte très-peu de miracles, et s'applique à montrer dans la préface qu'on ne doit pas faire dépendre le mérite des saints de cette sorte de preuue. Il aurait bien fait d'être également sobre sur les réuélations. Parmi celles qu'il attribue au saint, il en est quelques-unes qui paraissent un peu tenir à l'imagination. On peut encore lui reprocher d'auoir mis trop souuent le diable de la partie dans des contre-temps que rien n'empêche d'expliquer naturellement. Du reste, ses réflexions sont pieuses, solides, tirées du fond du suiet et placées à propos. Sa narration est suiuie, son style poli, nombreux et éleué. Il mêle de temps en temps à sa prose des uers de sa faç qui ont le mérite des meilleurs de son siècle. En un mot, Geofroi le Gros est une bonne preuue que le fondateur de Tiron regarda l'étude comme un moyen propre à maintenir et  illustrer son etablissement, loin de la croire incompatible auec l'esprit et les deuoirs de l'état monastique.

Il y a dans le 52e chapitre de l'édition de Souchet un passage qui a donné la torture à ce critique. et que les Bollandistes ont en uain essayé d'éclaircir en le corrigeant  . Parlant de la célébrité de son héros, l'auteur dit: Unde factum est ut non solum Gallicane regionis partes proximas impleuerit , uerum etiam Burgundionum, Alanorum, Aquitanorumque ultimos fines pertransierit. Souchet, dans une note sur ce mot Alanorum, disserte fort au long sans rien expliquer. Les Bollandistes, auouant que la leçon de Souchet est conforme à tous les manuscrits, prétendent qu'on doit substituer Catalanorum ou Alamannorum au terme Alanorum, sur la supposition qu'il n'est plus parlé des Alains dans les Gaules depuis qu'ils eurent passé en Espagne, et de là en Afrique, c'est-à-dire uers les commencements du ue siècle. Mais il y a preuue dans la uie de saint Germain d'Auxerre par Constance, et dans la Chronique de Prosper, qu'après l'émigration de ce peuple, il en était resté une colonie dans la partie méridionale des Gaules; et rien ne prouue qu'ils se soient confondus auec les Francs auant le XIIe siècle.





uITA BEATI BERNARDI FUNDATORIS CONGREGATIONIS DE TIRONIO IN GALLIA AUCTORE GAUFRIDO GROSSO.






OBSERuATIONES PRAEuIAE.



§ I. Tironium caput none congregationis in Ordine Benedictino uita B. Bernardi scripta.


 1. Monasticus status, qui pre ceteris in Ecclesia Dei semper floruit, eximia religione ac sanctitate, suum qua fundatorem qua restauratorem precipuum in Occidente nostro agnoscit sanctissimum patriarcham Benedictum, cuius Acta illustrauimus 21 Martii, quo die ex hac uita migrauit anno 542. Hic enim cum scripsisset monachorum Regulam, laudatam a S. Gregorio Magno, ut discretione precipuam et sermone lucentulam, non tantum propagata illa est per omnes Europe prouincias, innumeris monasteriis, per discipulos et successores eius, seculorum paucorum decursu fundatis; sed etiam in omnia diuerse a Benedictina institutionis cenobia paulatim suscepta est. Succreuerunt deinde, uelut ex radice fecundissima, huius instituti congregationes uarie, communis Regule obseruantiam sub propriis cuique ordinationibus, ad discipline uigorem uel restaurandum uel stabiliendum, conceptis, profitentes. Harum antiquissima et sanctorum uirorum prouentu felicissima fuit Cluniacensis circa annum 910 in Galliis a B. Bernone cepta, uti ad huius uitam 13 Ianuarii deduximus. Similis congregatio potest censeri Cauensis in Italia, quam S. Alferius, cuius uitam illustrauimus 12 Aprilis, sub finem seculi X fundauit, mortuus anno 1050. Subiecta huic monasteria numerantur trecenta ac triginta in Italia ac Sicilia. Eodem tempore S. Geraldus in Aquitania prope Burdegalam, condidit monasterium Silue Maioris, eo successu ut ecclesiola quam inuenit uetustate confractam, facta sit fecunda in sobole: ita quod in Hispania et in multis partibus Galliarum ipsam tanquam matrem suam suscitata ex ea filialis deuotio reueretur, ut scribit Christianus monachus Silue Maioris, in ea quam ad 5 Aprilis secundo loco dedimus uita; scripta sub exitum seculi XII num. 15. Omnium eiusmodi filiarum nec non cenobiorum aggregatorum, catalogus in eiusdem monasterii archiuio etiamnum inuenitur, et nobis beneuole submittendus promittebatur, sed promptas religiosorum suorum manus nouus prior cohibuit, ignarus nonnisi ad sui monasterii maiorem laudem talia desiderari: unde hoc solum dicere possumus, etiam hodie plures quam triginta prioratus subiectionem antiquam retinere. Non absimilis fuit noua congregatio, a B. Bernardo Tironii in diecesi Carnotensi sub initium undecimi seculi inchoata, cui infra in uita, num. 52, dicuntur subfuisse centum celle, siue ea fuerint abbatie siue prepositure, idque cum eius Acta aliquot post obitum annis conscriberentur. Ioannes Iperius in Chronico Bertiniano capitulo 40, parte III, agit de fundatione plurium religionum sub nouo ritu et habitur, et inter illas recenset de Tirone, sub Regula S. Benedicti cui habitum grisii coloris fuisse traditur in Monastico Anglicano pag. 704, ubi agitur de Furnesiensi monasterio. De situ monasterii Tironiensis in comitatu Perchensi agimus ad uitam ipsius B. Bernardi, potissimum cap. 12.

2. Conscripsit eam Gaufredus Grossus, qui sub ipso monachus Tironii uixerat, et in prologo asserit, se ueraci stylo ea que uidit uel fidelium hominum relatione didicit, litteris commendata successoribus transmisisse. Ita num. 88 cum B. Bernardus esset Carnoti, et cognouisset Geruasium monachum maligno spiritu agitatum, in infirmorum cella teneri obligatum, addit, idcirco eum tam celeriter remeasse, nobis, qui illuc conueneramus, intimauit. Eodem modo num. 94 testatur se uidisse que narrat; sed uel maxime eorum, que capite 12 et 13 de eius morbo, adhortationibus ad suos, extremis sacramentis susceptis, pio obitu, et exsequiis scribit, se oculatum testem profitetur. Preterea ex ipso B. Bernardo plurima que hic olim gesserat, uidetur intellexisse. Ita num 27, cum describeret uitam eius solitariam in insula Causeo, addit: Quibus uero alimentis uitam suam sustentaret, nobis id ab eo requirentibus indicare recusabat, suarum uirtutum artificiosus dissimulator. Potuit interim multa discere ex Christiano monacho, qui eum cum Petro de Stellis ex dicta insula reduxit: quem num. 36 ait, cum uitam hanc scriberet, adhuc superfuisse mire simplicitatis  et innocentie uirum. Demum auctor suam sinceritatem num. 110 ita indicat: Testor Iesum, cui ille seruiuit, cui et ego seruire cupio, me in utramque partem nichil fingere, sed quasi Christianum de Christiano, que sunt uera proferre. Et sub finem sequentis numeri: Testor, inquit, ipsam ueritatem ac sanctos eius angelos, ipsum quoque angelum, qui custos fuit et comes admirabilis uiri, me nichil in gratiam illius dicere more laudantium; sed quidquid dicturus sum pro testimonio dicere, et minus esse eius meritis, quem totus predicat orbis.

3. uite huius duplex exemplar ms. nacti fuimus, alterum submisit nobis Rothomago Guillelmus Thiersault, alterum Diuione Petrus Franciscus Chiffletius, uterque societatis nostre sacerdos; et propter uaria sanctorum Acta submissa de hoc opere bene meritus. Adnotauerat Chiffletius, illud suum exemplar descriptum fuisse ex ueteri membranaceo codice ms. Sanctissime Trinitatis de Tironio. Eamdem uitam typis Parisiensibus uulgauit et suis obseruationibus illustrauit Ioannes Baptista Souchetus, sacre theologie doctor et Carnotensis canonicus, florente auctoris delectatus stylo, et pro seculi iniquitate, seu potius barbarie, terso satis et nitido, uti scribit in dedicatione ad Henricum Borbonium, Metensium episcopum S. Germani a Pratis et SS. Trinitatis de Tironio abbatem. Plura addit in prefatione ad lectorem. Quod ad auctorem uite, inquit, spectat, commendatione haud indiget, sufficit ipse sibi. uitam legi, perlegi, non libenter solum, sed auide quidem, tanto oblectamento, ut statim me scriptionis elegantia ceperit, et ne ea carerem, describendam commiserim. Animum certe mordebat, illius auctorem, pro seculi inscitia, eruditione perpolitum nec contemnendum  in obscuro herere ac situ perire. Communicarat Soucheto uite huius apographum, cum uerni ieiunii conciones sacras in Carnotensi primaria basilica haberet, Iacobus Dinetus societatis Iesu egregius concionator, qui etiam fuit collegii Claromontani Parisiis rector et Francie prouincialis, et de studiis nostris, diuersa sanctorum Acta transmittendo bene mereri conatus; in quo etiam ei similis fuit Andreas Duchesnius, qui alterum concessit Soucheto exemplar huius uite, ex codice Papirii Massoni descriptum. Tertium codicem reperit Tironii membranaceum ms. ob antiquitatem neruis dissolutum et sibi uix coherentem: ex quo scilicet habuimus apographum a Chiffletio transmissum, in quo hinc inde nonnulla desunt. Quartum denique accepit concessum a Guillelmo Laisneo priore Mondauillano.

4. Postremum hec pro ceteris omnibus apographis genuinum Gaufridi fetum esse non addubitat Souchetus: maxime quia ex primogenio exemplari, Ioannis a Carnoto abbatis Tironensis diligentia et sedulitate descripto, reliqua desumpta arbitratur, idque putat ex libri calce apparere. Sub finem quoque nostri apographi, a Thirsautio transmissi, ista habentur: Hec a me Philippo Bernyer presbytero ecclesie S. Albini in Campo rotundo, in Percheto scripta sunt, anno Iubilei 1600, quo etiam anno primitias obtuli. Exemplar huius uoluminis tribuit mihi prior de Huis et superior domus Sanctissime Trinitatis de Tironio, scriptum in ueteri membrana: in cuius fine hec litteris rubeis scripta sunt.

I. Carnotensis, Pater Ecclesie Tironensis.
   Me fecit scribi, gloria lausque sibi.
Ioannes Pignore de ualleca me scripsit. Fuit autem dictus Ioannes de Carnoto abbas Xu, electus anno 1290, fato functus anno 1297, ut tradit Souchetus in catalogo abbatum Tironensium, cum uita B. Bernardi edito. Post dictum catalogum adiungit Souchetus beneficia tam regularia quam secularia, a monasterio SS. Trinitatis de Tironio dependentia, et sunt XI aut XII abbatie, prioratus XLuII aut XLuIII, ecclesie parochiales XXXII; et post numerum seu caput 42 numerat abbatias seu prioratus LuIII, a Sauiniacensi abbatia dependentes, et a B. uitali subiectos Tironiensis abbatie. Singulorum nomina et situm describit Souchetus: qui in dicta prefatione scribit se iuuande lectoris memorie numeros addidisse et capita nullo legentis aut libri preiudicio. Nos aliter et more nostro distinximus capita: atque sub singulis proprias dedimus adnotationes, omissis longioribus obseruationibus Soucheti, ad quas, utpote ualde eruditas et concinnas, lectorem remittimus. Adiunximus etiam clarirtatis causa usitatam nobis synopsim marginalem, ab eodem neglectam.



§ II. Tempus uite et mortis B. Bernardi, nomen fastis ascriptum; titulus sancti et beati tributus.

5. Dicitur B. Bernardus cum moreretur, fuisse fracto, senili, et debilitato corpusculo, et habuisse membra annositate confracta; ideoque censemus anno etatis septuaginta compleuisse. Natus ergo esset circa annum 1046, qui cum ad uigesimum fere annum etatis sue amplexus esset disciplinas; ad uitam sanctiorem cepit aspirare; et in Aquitanam profectus, in cenobio S. Cypriani factus est monachus, circa annum 1066. Cum autem per decem, aut eo amplius annos in claustro S. Cypriani uixisset, factus prior in monasterio S. Sauini, usque ad annum 1096, quando abbate in terra sancta mortuo, ne in abbatem eligeretur, fugit in eremum; inde post triennium in insulam Causeum, ex qua reductus primo in eremum, deinde in monasterium S. Cypriani, creatus est anno 1100 abbas, et postea anno 1110 interfuit concilio Pictauiensis, deinde bis Romam profectus est, tum relicta abbatia secessit, et post uarias circuitiones construxit monasterium Tironiense, impetrata bulla donationis III Nonas Februarii anno 1113; sed quod tunc apud Francos anni a Paschate inciperent, secundum hoc solum numerandus est annus 1112.

6. Florebat tunc Iuo episcopus Carnotensis, de cuius obitus anno infra agemus: in huius locum cum Gaufridus esset inthronizatus, et seditio inter clericatum et comitem uersaretur, conuenit abbas Bernardus, bonorum omnium memoria dignus, cuius laus usque hodie per omnes Gallie Ecclesias. Uti leguntur 25 Februarii in uita secunda B. Roberti de Arbrissello num. 15. De obitu Roberti et Bernardi in Chronico S. Maxentii, uulgo Malleacensi dicto, apud Philippum Labbe ista leguntur: Anno millesimo centesimo decimo sexto, obiit Robertus de Arbrissello, fundator Fontis Eurandi, sexto Kalendas Martii. Eodem anno obiit Bernardus fundator cenobii Tironis, quod est in Pertico, septimo Kalendas Maii. uerum auctorem dicti Chronici non satis in annis subducendis accuratum fuisse, demonstramus infra cap. 3, littera A, notamusque non solum ad annos quinque, sed forsan ad octo aut nouem aberrasse: ut mirum non foret si hoc in loco error unius alteriusue anni irrepsisset. Ac primo Robertum de Arbrissello, ostendimus ad eius uitam dicto 15 Februarii, non obiisse sexto Kalendas Martii, sed quinto, idque anno 1117, qui annus tunc ob initium anni a Paschate ut dixi apud Francos solitum inchoari, potuit dici 1116. Quidni ergo ad eumdem annum 1117 referatur obitus B. Bernardi, cum uideatur ipse modus loquendi quo Chronici auctor usus, insinuare, cum intra eumdem annum post B. Robertum e uiuis excessisse.

7. Multum hic solliciti fuimus, ut ex obitu Iuonis episcopi Carnotensis lucem aliquam acciperemus: sed nouas reperimus tenebras, aliunde illustrandas. Nam primo supplementum Chronici Sigiberti, quod a Laurentio de la Barre in Historia Christiana ueterum Patrum sub nomine Roberti de Monte editum est,  obitum Iuonis et successionem Gaufridi in sede Carnotensi refert ad annum 1114. Contra in supplemento germano dicti Roberti de Monte, quod Lucas Acherius cum operibus Guiberti abbatis B. Marie de Nouigento uulgauit, preclara epitome uite Iuonis habetur, et mortuus dicitur anno 1117: ad quem etiam annum, diem extremum clausisse Iuonem; tradit Mattheus Parisius in Henrico I rege Anglie. Alii scriptores arripiunt unum ex annis intermediis, scilicet 1115 aut 1116, et prior habetur in Martyrologio et Kalendario ecclesiarum Carnotensium, posterior profertur ex prisco Kalendario S. Quintini Bellouacensis, in quo ipse Iuo abbas ante suum episcopatum fuerat, et uaria moriens dona legauit; mortuus autem fuit 23 Decembris, ita ut postea potuerint adfuisse successori Gaufrido tam Robertus quam Bernardus, et tamen obiisse uterque anno 1117.

8. Celebratum fuit eo annno Pascha 25 Martii, cyclo lune XuI, solis uI, littera Dominicali H et cum infra in uita num. 105 dicatur B. Bernardus undecimo Resurrectionis Christi die in ultimum morbum incidisse, id contigisset die quinto Aprilis. Num. 112 indicatur quinto incommodi die extremis sacramentis munitus, decimo scilicet eiusdem mensis Aprilis. Deinde, ut num. 117 refertur, biduo antequam celicas sedes adiret, ad se e turre castri Nouigenti euocauit quamdam matronam cum sua filia, isti inter dealbatos monachos apparens; que subsequendi die ambe uenerunt. Nocte sequenti, ut dicitur num. 119, imperauit fratribus, qui sibi famulabantur, uti fessos artus dormiendo releuarent, quando ipse a monachis ibidem sancta mortuis fuit uisitatus. Sequenti et ultimo die, cum omnes ad se uocatos piis monitis instruxisset, et osculatus fuisset, oculos inter dolores clausit, et spiritum Deo reddidit, uti num. 60 et sequente legitur. Potuit is fuisse dies 14 Aprilis, scilicet XuIII Kalendas Maii, pro quo facili errore dies uII Kalendas Maii, in supra indicato et sepius mendoso Chronico S. Maxentii, est excusum: cui tamen consentit ms. Kalendarium Ecclesie Tironensis: in quo litteris rubris ad diem 25 Aprilis hoc notandum est: Obitus uenerabilis Patris nostri Bernardi primi abbatis Tironensis. uerum ad diem 14 Aprilis memoratur in Martyrologio Benedictino ab Hugone Menardo his uerbis: In monasterio Tironensi beati Bernardi primi eiusdem loci abbatis, magne sanctitatis uiri, et dein lib. II Obseruationum, uite breuiarium desumptum ex Gaufrido eius discipulo traditur; in qua iterum beati titulo honoratur.

9. Eodem die Andreas Saussaius in Martyrologio Gallicano, hoc de eo elogium habet: In monasterio Tironensi transitus B. Bernardi, primi eius loci abbatis, egregiis uirtutibus spiritu prophetie ac dono miraculorum gloriosi. Longo etiam encomio, sed ex Menardi obseruationibus potissimum desumpto, eum celebrat in Menologio Benedictino Bucellinus. Sanmarthani tomo Iu Gallie Christiane, pag. 865 citato Chronico Malleacensi, asserunt obiisse XuIII Kalendas Maii, et ista ex ueteri Necrologio Carnotensi proferunt: Obiit Bernardus abbas de Tiro, qui eiusdem loci ecclesiam a fundamentis construxit, et multos ibidem monachos sub sanctitatis et religionis norma congregauit. Alia elogia infra in notis nostris ad uitam habentur. Gaufredus Grossus in uita passim utitur titulo sancti Bernardi, uti in omnibus mss. et uita a Soucheto edita uideri potest num. 78, 79 et 94, ita etiam passim eum confessorem et confessorem Christi appellat, et in prologo innuit diem eius natalitium celebrari, atque ut tunc uita prelegeretur, eam a se esso conscriptam: quod factum est post annum 1131, quo Ludouicus Iunior est in regem Francorum coronatus; cuius rei num. 97 meminit.



INCIPIT uITA.



PROLOGUS.


Reuerendissimo Patri domino GAUFREDO, ecclesie, Dei gratia, Carnotensis episcopo, atque sedis apostolice legato, monachorum omnium infimus GAUFREDUS salutem.

1. uestre sublimitatis multo melius atque liquidius, beatissime Pater, nouit sapientia, quod Gesta sanctorum hominum describere, et ad posteriorum notitiam utilitatis gratia litterarum apicibus collecta transmittere, per Raphelem archangelum, medicine baiulum, satis euidenter admonemur, ad Tobiam dicentem: Regis sacramentum abscondere, bonum est; opera autem Dei reuelare et confiteri, honorificum est . Sed et mundi lucerna Hieronymus ad hoc idem exemplo suo nos excitat,  qui postquam uetus ac Nouum Testamentum nitido sermone fideliter transtulit, postquam prophetias et  Euangelium diligenter exposuit, anachoretarum uitas, Malchi uidelicet, Pauli, Hilarionis florentissimo stylo depinxit  ; nec non etiam eloquentie fontes, ab altis incomprehensibilis sapientie Dei montibus emanantes, omnem superficiem terrenorum cordium aridam philosophie rore celesti irrigantis, Athanasius scilicet Ambrosius, Augustinus, Gregorius, multique alii Ecclesie Christi clarissimi doctores  ad consimile laboris studium nos inuitant  : qui post innumera librorum uolumina, que de sacre Scripture abditissimis rationibus et expositionibus luculentissimo eloquio plenissime sunt ab eis digesta, omnium Christiane fidei intellectum, contra catholicam doctrinam sese  erigentem, inexpugnabilium argumentorum ratiociniis captiuantia, non solum martyrum uictoriosa  certamina, rosei coloris floribus uernantia; uerum etiam confessorum ac uirginum florigeros actus et mores, castitatis continentes lilia, suauissimos odores spirantia, floridis narrationibus ediderunt.

2. Sed et canonice Scripture complexio, ac series ueteris instrumenti, sanctorum omnium Noui Testamenti uniuersaliter collectorum nondum propalatam uitam, mores, actus, conuersationes, labores, sudores certaminum, agonum constantias, uictoriarum triumphos, remunerationum triumphales palmas, signis, figuris, umbratilium rerum narrationibus, enigmatum obscuritatibus materialium operum stupendis et perplexis descriptionibus designare studuerunt. Mandauit etenim Deus Moysi ut ad exemplar, quod in monte uiderat, omnia opera  testimonii, in illis conuersationis sanctorum formam prefigurans, adeo diligenter consummaret, ut et phialas , et cyathos, et mense labrum, et candelabri calamos, scyphos, spherulasque, et liliorum repansiones, lucernarum emunctoria, ceteraque omnia, que prorsus singulatim enumerat Scriptura. Templi quoque Salomonis uniuersa cum mensuris suis tam studiose, non solum edificia, sed omnia edificiorum digerit anaglypha, ut neque epistylia columnarum, uel capitella, et capitellorum retincula, aut rotarum axes radios, canthos et modiolos pretereat. Et etiam ab Ezechicle uergentis ad austrum ciuitatis edificium, in spiritu uisum, tam subtiliter est descriptum, ut et celaturas palmarum non preteriret, nec saltem porte limen immensuratum  transiret: que cuncta, teste Apostolo, umbre fuere futurorum .

3. Itaque si diuine sapientie prouidentia, umbrarum et rerum distinguens tempora, per homines illius etatis, quos ad hoc suis inspirationibus idoneos fecerat, tanto studio figuras et signa describi uoluit et iussit; quis sane sapiens non intelligat, figurata et significata ab eis sanctorum gesta, quanta diligentia litterarum descriptionibus retineri et notificari fidelium futurorum notitie, et uelit et innuet. Et cum diuine uoluntatis cognitio sit plenaria et euidens admonitionis impositio, si nos pigritantes torpore desidie, ac stertentes sopore inertie, negligimus nostri temporis sanctorum actus nobis cognitos  calamo designare, et future posteritatis utilitatibus destinare; nonne, offensionis reatum incurrimus, et in detrimentum nostre salutis incidimus? Nostre salutis igitur augmentis instantes, sanctorum pietatis opera scribendo denotemus; et illa denotantes, eius qui in sanctis suis est mirabilis, Christi magnificentiam predicemus. Dum enim Christi militum laudes referimus, regis illorum sublimiter magnificos triumphos attollimus; quia quidquid uirtutis  eorum mentibus inesse deprehenditur, diuine potentie et fortitudini procul dubio debetur. Sed et talium scriptorum propagatores, dum iustorum proposito exemplo, audientium animos ab iniquitatis perpetratione retrahunt; peccatorem ab errore uie sue, eius animam saluantes, conuertunt; et suorum peccatorum multitudinem operiunt.

4. Preterea cum mortalium rerum titulos cereis  imaginibus erectos; et uarie iactantie laudum infulas, auro radiantibus litteris conscriptas, uideamus successoribus ad imitandum propositas; quis nostrum hec attendens, non erubescet athletarum Christi uictorias silentio tegere? et non ad imperatoris eorum laudem, qualiter contra erias potestates et mundi rectores tenebrarum harum pugnauerint  atque uicerint, schedulis saltem uilibus tradere et ad incitandos bellantium animos, diligentius explicare? Quis et luce clarius non conspiciat, quod dum talia scripta in sanctorum natalitiis recitamus, Deo debite laudis cultum persoluimus, sanctorum memoriam excolimus, fidelium mentes edificationis emolumentis imbuimus, sanctis uenerationis honorem congruum exhibemus. Hinc infidelium mentes merore consternantur, increduli liuore contabescunt, indisciplinati anxietatibus coarctantur; sanctis omnibus letitia tripudiantibus, solus diabolus ingemiscit, qui omnium tentationum suarum atque pugnarum fructum ad hunc finem redactum conspicit, ut se sub pedibus sanctorum prostratum, catenisque uirtutis eorum ligatum, felle doloris tabescens  conspiciat; et tormento sue uexationis compulsus, uelit, nolit, illorum magnificentiam recognoscat. Dum enim ab obsessis corporibus, uelut a regno sue tyrannidis expulsus, per lunaticos et energumenos dans mugitum, incendii sui cruciatum fatetur et dolet; quoniam feliciter apud Deum, per quos hoc patitur, uiuant et potenter ualeant, apertissime demonstrat. Profecto namque dum mortuis uita, languidis medela per eos restauratur, quam firmiter uere uite ac potentie inhereant, populis Christianis certissime denotatur.

5. Hactenus, felicissime Pater, causas et rationes cur sanctorum scribi debeant gesta, paulo latius disserens, utcunque aperui; quia uitam patris nostri  Bernardi, uestris exhortationibus obtemperans  descripsi; eamque sub trium uoluminum distributione coarctaui  , uili quidem schemate uerborum, sed breui, ut qui sermonis incultam faciem exhorruerit, breuitate saltem respiret lectionis. Sciens etenim ueritate nichil esse prestantius, ueraci stylo magis quam nitido, humilitatis tenente campestria, ea que uidi uel fidelium hominum relatione didici, litteris commendata  successoribus transmisi; operisque dignitatem magis attenuans quam explicans, bonis dictatoribus materiam tantummodo comparaui: quam et rei ueritatem fucis sermonum obducere nolui, ne dum lector pompas phalerasque uerborum studiosus attenderet, uirtutes sancti uiri negligentius perciperet. uerum si quis, Iudaice infidelitatis more, signa requirens, sanctorum quemlibet miraculorum quantitate metiatur, quid de B. Maria Dei genitrice censebit, quam prodigia fecisse euangelice series lectionis, multa de illa alia referens, non fatur? Sed et  de Christi precursore Ioanne quem euangelista miraculum  fecisse nullum apertissime confirmat, dicens, Ioannes nullum signum fecit? Sanius itaque decernitur quod multis qui signa fecerunt in die iudicii reprobatis, illi soli qui opera iustitie sectati sunt ad salutem colligentur. Non igitur Patrem nostrum Bernardum patratione miraculorum  commendamus, sed quia mitis et humilis corde Christum imitatus fuerit demonstramus. At ne in proemiis tempora consummantur, illum iam eloqui plenius aggrediamur, de quo diutius prelocuti sumus  .



CAPUT PRIMUM. B. Bernardi educatio, et uita monastica in cenobio S. Cypriani.


6. Bernardus igitur genere  Ponticensis, in Abbeuille territorio, honestis ac religiosis parentibus fuit oriundus, hospitalitatis ac humanitatis studia sectantibus, et prout facultas eis suppetebat, Christo in suis egentibus membris diligenter administrantibus. Hunc ab ipsis deputatum studiis litterarum, superne dignationis gratia sue dilectionis excepit gremio, ut ad omnia facile, quibus erudiebatur, attingeret, unde factum est ut in grammaticis ac dialecticis rationibus, aliisque litteratorie artis aliquantis peruigeret facultatibus. Inter scholasticos sane iuuenes degens, non latas huius seculi ingressus  est uias, sed tanto studio deuitabat lasciuiam, quanto serpentis uirus fugeret pestemque mortiferam. Et dum cetanei sui adolescentes, ut hec omnium etas consueuit, uanarum rerum sequerentur spectacula; ipse in hospitii sui sese recipiebat penetralia, aliqua scriptitans aut legens uel meditans utilia. Oculos namque suos auertere, ne uiderent uanitatem, uolebat; quia in uia Dei uiuificari ardenter sitiebat.

7. Iam profecto tunc temporis tanto affectu religionis inflammabatur animus illius, ut ueste regulari ad modum canonici sese indueret; et secundum habitus morem tenoremque, tantam uite sobrietatem tantamque modestiam seruabat in moribus, ut quamplures scholasticorum sodalium eum deridentes  uocitarent monachum. Malebat tamen bone indolis adolescentulus ridiculosas eorum infestationes sustinere, quam bone uite puritatem ac propositum deserere, quamque sese corruptorum hominum mortiferis actibus immiscere. Trahebat etenim eum iam diuini amoris inspiratio, que mentem illius ad sustinendam derisionis molestiam corroborabat, eumque a massa perditorum separans, sanctitatis dotibus exornabat: sicque usque ad uigesimum fere annum etatis sue, amplexus disciplinas scholarium eruditionum, non mediocriter uiuacem atque perspicacem assecutus est intelligentiam in scientis Scripturarum.

8. At uero sancte conuersationis desiderio magis  magisque in dies flagrabat; quia ignis ille, quem Filius Dei in terram mittere uenit, uotens ut arderet mentem illius ab ineunte etate accenderat, qui quotidie succrescens, per sanctitatis indicia scintillando se detegens, celari non poterat. Quis etenim  celauerit ignem? Sed nunc augmenti tanti uires susceperat, quatenus iam per maioris flamme incendium uellet erumpere; erumpensque, uehementius inflammando animum illius, ad hoc pertrahere, ut temporalium rerum ambitum penitus postponeret, ac monastice professionis sectatoribus sese adiungeret. Hoc enim agebat diuina bonitas, ut surculus bone plante, quem ab amore caducarum rerum iam amputauerat, arbori boni germinis inseretur; nolens ut diutius in consortio uirorum scholarium maneret, ne exemplum malitie et prauitatis eorum animum illius a bono proposito reflecteret.

9. Iuuenis igitur sanctis inspirationibus acquiescens, ad quod trahebatur facere non distulit; Ponticum  sibi natale deserens, Aquitanie regionis partes ingressus est, tribus equeuis comitatus sodalibus, eodem quo ipse uoto flagrantibus. Hi dum haud segniter uiam carpentes tendunt ad propositum, regem Francorum  obuium habuerunt. Quo Bernardus presagio admonitus, hec illico fertur dixisse suis consortibus: Eia, comites, alacriter animo incedamus, confidentes, quia regem celi, quem querimus, reperiemus, qui regem terre in nostra itineratione inuenimus, quem modo minime querebamus. Qui domino ducente, Pictauum peruenientes, ibi aliquanto tempore commorantur: et qui monachi in Aquitania districtius uite regularis tenerent disciplinam, diligenti inquisitione dignoscere conabantur. Hoc etenim inquirebant, ut melioribus  se sociarent, et sanctioribus uitam suam regendam committerent. Est autem ab hac ciuitate non longe positum S. Cypriani monasterium  quod eo tempore regebat abbas quidam, cui uocabulum Raynaudus  uir apprime litteris eruditus, tanta sapientia preditus, ut in publicis conciliis causarum perorator esset eloquentissimus: cuius rei gratia in Romana etiam curia bene notus et acceptus erat, et in Aquitania famosissimus habebatur. Hic etiam S. Roberti  fundatoris illius monasterii quod Casa Dei dicitur, discipulus fuerat, quod Bernardo fama retulerat, referendoque sitientem audiendi doctrinam illius ualde reddiderat.

10. Predictum uero monasterium tunc temporis  habebat plures monachos, genere nobiles, sed sanctitate uite ac morum honestate multo nobiliores: quorum unus fuit Hildebertus, qui postea Dolensis monasterii abbas  , deinde Bituricensis archiepiscopus  exstitit, cui beata Dei genitrix uirgo Maria  in quadam sua tribulatione fertur apparuisse, et ei solatia contulisse. Sed et Geruasius, qui S. Sauini monasterii fuit postea abbas  , uir summe abstinentie omniumque uirtutum ornamento preclarus. Garnerius quoque, qui castri illius, quod Mons Maurilionis  dicitur, dominus fuerat. Hic paupertatis atque solitudinis amator, cenobitarum monachorum deserens consortia, anachoretice uite sectatus est studium; qui dum quadam die per eremi uastitatem incederet, quemdam hominem a demone arreptum conspexit, cuius miserie compatiens, uirtutem Iesu Christi precibus aduocans, demonem quo tenebatur expulit hominemque incolumem remisit. His et aliis quampluribus consimilibus uiris quorum frequentia S. Cypriani monasterium tunc  nobilitabatur, diuine prouidentie dispositio, famulum suum Bernardum adiungere uolens, ut fortioribus militibus fortissimo adiuncto, totus audacior atque robustior contra hostes redderetur exercitus: eum usque ad predicti Patris Raynaudi presentiam fausto itinere perducit. Cui, sufficienti doctrina et exhortatione prius diligenter confortato, abbas sancte conuersationis habitum tradit, illumque tonsura monachum insignitum corpori congregationis adiunxit.

11. Qui in monasterio susceptus, et a sanctis fratribus, quos prediximus, monastice conuersationis institutis et consuetudinibus informatus, confestim ad tante perfectionis conscendit arcem, ut uniuersis admirabilis haberetur. Quis namque queat  exprimere sermone, in quanta humilitate uitam suam continuerit, quantaue subiectione se submiserit. Famulabatur omnibus, administrabat cunctis, seruiens uniuersis, omnes ut superiores attendebat, ut seniores uenerabatur, ut magistris et eruditoribus suis reuerentiam exhibebat: omnibus obediens, nulli contradicens, omnes sine simulatione diligens, affectu pietatis et misericordie uisceribus complectens uniuersos, omnibus compatiebatur, illorum curans commoda, sua postponens; nulli inuidebat, detrahebat nemini; nunquam obmurmurans, nunquam susurrans, nullam uitam diiudicans, nullum condemnans; uerba illius Christum semper resonabant, pacem, misericordiam. Quis unquam eum iratum,  quis turbulentum cognouit? Semper mente serenus, alloquio blandus, sermone nitidus, affabilitate letus, discretione precipuus, expugnator iniustitie, iustitie propugnator: fide confisus, spe robustus, caritate diffusus, et, ut breuiter concludam, omni morum honestate preclarus. Quis unquam acrius abstinentie, algoris, et uigiliarum tormentis corpus suum edomuit?

12. Lectioni et meditationi Scripturarum maxime  intendebat, adeo uidelicet ut maxima parte noctium legendis sacris uoluminibus peruigil insisteret, et in consideratione diuinarum rationum diutius pernoctaret. Dum ergo quadam nocte huic studio operam dat, sopore deprimitur; et quam satis ad hoc opus grandem parauerat candelam, ex eius dormientis manu super librum labitur. Dormit ille, ardet illa iacens super paginam, donec tota consumatur, nec tamen codex uritur. Hic itaque per annos decem uel eo amplius, in claustro S. Cypriani tanto rigore abstinentie deguit, tantarum iubare uirtutum enituit, ut totam congregationem sue sanctitatis radiis illustraret, et eam non tam dictis quam factis ad meliora prouocaret, doctoresque, qui illum prius instruxerant, uerbis docebat, iam non argumento locutionis  aut nitore sermonis, sed uirtute operis. Et ita factum ut preesse iam inciperet uniuerse congregationi, non loco prelationis, sed excellentia sanctitatis, ac auctoritate bone operationis.



CAPUT II. Prioratus monasterii S. Sabini administratus, disciplina restaurata, et alia preclare gesta.

13. Ea tempestate quidam monachus de monasterio Cypriani, Geruasius uidelicet, de quo superius commemorationem fecimus, ad regimen ecclesie S. Sauini suscipiendum multis totius congregationis petebatur precibus. Sed ad hoc nullo modo impelii poterat, neque per episcopum precipientem, neque per abbatem suum obedientiam sibi pretendentem,  nisi S. Bernardum traderent adiutorem. Quo tandem sibi concesso, Geruasius abbas preficitur, et Bernardus prior in congregatione constituitur. Hoc autem diuinitatis pio consilio agebatur, ut ad depellendas illius ecclesie tenebras hec duo magna luminaria mitterentur; quia per precedentis abbatis negligentiam, loci illius congregatio regularis uite tramitem deseruerat, et rigorem discipline in temporem uite ac dissolutionem commutauerat. Quo prius Geruasio bene cognito, bono sanoque consilio sibi diuinitus inspirato, solus curam illorum suscipere noluit, ne, dum exterius in administratione teporalium laboraret, non esset interius, qui spiritualia sustentaret. Sed duobus sibi consociatis atque auxiliantibus, altero exterius procurante, altero interius  prouidente, gratia Domini monasterium, infra breue tempus, in tantam integritatem sancte conuersationis restauratum est, ut, quod infamia notabatur ob dissolutionem, postea famosum haberetur ob religionem.

14. Per idem tempus occasione cuiusdam ecclesie inter sepefatum Geruasium et uenerabilem Bernardum, dissentientibus monachis eiusdem monasterii non parua altercatio suboritur. Nam Geruasius,  cenobii amplificandi ac ditandi gratia, pro memorata acquirenda ecclesia auide insistebat; Bernardus uero nullatenus acquieuit, animaduertens quod Simoniaca pestis ex latere subintrabat. Unde factum est ut idem Geruasius, postquam se minime preualuisse uidit, atque iam dictam ecclesiam, ad quam anhelanter suspirabat, abbas tunc temporis S. Cypriani obtinuit, contra uirum Dei Bernardum uehementi indignatione permotus, curam sibi commissam contemnendo postposuit, atque de sumptibus S. Sauini apud S. Cyprianum habitationem sibi construxit, in qua deinceps per plurimum temporis habitauit. Hec non adeo protulimus, ut quibusque simplicioribus quodlibet dissensionis argumentum proponamus; sed ut, sicut in sequentibus declarabitur, metuenda Dei iudicia simulque predicanda magnalia posteritati succedentium transmittendo propalemus. Plerique etenim multo ardentius legunt, quod et inter ipsos facta sit contentio , qui teste Euangelio, uisibiliter adherebant celesti magisterio; quam quod in eorumdem Actibus intimantur, multitudinis credentium erat cor unum et anima una . Sed quoniam diuinas Scripturas obliquo conspectu diiudicantibus, et inexplicabili tergiuersatione peruertere machinantibus, nunc nequaquam satisfacere cupimus, ad intermissum propositum redeamus, a quo paululum disgressi sumus.

15. Bernardus interim sepedicti Geruasii priuatus  patrocinio, sed diuino non destitutus adminiculo, more prouidi procuratoris; totius monasterii S. Sauini nunc exterioribus nunc interioribus peruigili cura insistens utilitatibus, tanto magis operam dabat, quanto maius onus cure sue incumberet: ideoque ne quid minus honestum sua contingeret ignauia, frequenti retractatione recolebat. uerum quia non potest esse Abel quem Caini malitia non exerceat, nec rosa nisi inter spinas uernare prospicitur; a quibusdam canonicarum institutionum impugnatoribus, in eodem cenobio corpore tantum commorantibus, perplurimis exacerbationibus affectus et creberrimis infestationibus lacessitus perhibetur. Quorum unus, qui ceteris pertinacior et ad inferendas quaslibet molestias audacior dignoscebatur, dum frequenti uerborum inuectione  quadam die precipitanter in eum insurgeret, Bernardus quidem exempli gratia illi uindictam committens, qui sibi committit admonet, dicens: Mihi uindicta et ego retribuam ; illata improperia equanimiter pertulit; sed diuina ultio euidenti statim ac celeberrimo iudicio ipsius infestatorem  terribiliter cercuit. Nam idem infelicissimus sanus et alacer cum ceteris in claustro residens, subitanea et inopinata morte expirauit, ad sue damnationis cumulum datus aliis in exemplum. Et quia, Sapientis oraculo, Pestilente flagellato prudens prudentior redditur  ; reliqui, tam districta animaduersione exterriti, ad altiora monastici rigoris exercitia protinus uiriliter accinguntur. Denique in exteriorum rerum administratione idoneis procuratoribus deputatis, orationi et silentio seruus Dei Bernardus irrefragabili diuturnitate deditus, ad tantam mentis puritatem peruenerat, ut quamplurima prophetica inspiratione cognosceret, que hominum cognitio necdum habuisset.

16. Anno itaque Dominice Incarnationis millesimo nonagesimo sexto  , pontifex Romanorum Urbanus  gentem Christianorum commonebat; quatenus Hierosolymam pergerent, et a gentilium manibus ciuitatem liberarent, templumque Domini ac sepulcrum ab eorum spurcitiis emundarent. Quam pape commonitionem populus Christianorum tanto mentis affectu ac desiderio suscepit, ut nonnulli abbates et monachi nec non eremite sua monasteria desererent  , ac Hierusalem pergerent: cum quibus predictus Geruasius, sine satisfactione iniurie quam uiro Dei Bernardo intulerat, iter arripuit, Hierosolymam iturus; sed  nec illuc peruenturus, nec denuo rediturus. Idem namque ceptum carpens iter, iam  prosperis hinc succedentibus tam sibi quam suo comitatui successibus, optatum littus tenuerat: iam omnium suorum, quemadmodum uidebatur, compos uotorum ad Hierosolymitana campestria peruenerat, cum ipsius nimirum permissione, cuius iudicia, licet nonnunquam sint occulta, nunquam tamen sunt iniusta, immanissimus leo de suis cubilibus prosiliens, ipsum, cum ipso cui insidebat asino membratim discerpendo exstinxit, atque tam horrendo spectaculo peracto, ad montanas cauernas sibique cognita lustra, ceteris intactis, uerumtamen tam prodigioso admodum infortunio perterritis, concitis gressibus repedauit. Que dum in Hierosolymitano agerentur territorio, Bernardus in Aquitania non longe a suo monasterio constitutus, eodem  die per spiritum cognouit, atque pie recordationis affectu commotus, quemdam monachum ipsius ecclesie, cuius tunc temporis, ut sepe iam diximus, curam gerebat, ad se conuocans, innotuit: uade, inquiens, et dic Guillelmo Samueli, quod Geruasius abbas patruus ipsius, et asinus eius in Iudee prouincia a leone sit occisus, fratribusque  illius obitum denuntiare studeat, et ut cum debita ueneratione exsequie peragantur, signa pulsari faciat. Monachi autem officium de more peregerunt; sed quomodo hoc ipse cognouerit nescierunt. Eodem uero anno ab eis, qui de Hierosolyma redierant, addiscunt, quod eadem die Geruasius cum asello suo obierit, qua Bernardus eius obitum nuntiauit; unde procul dubio res patuit, quia per prophetie spiritum cognouit.

17. Bernardo dictum monasterium sibi commissum sapienter ac regulariter gubernanti, per quem maxime ipsius facta fuerat religionis restauratio, talis diuinitus panditur reuelatio. Erat illi consuetudo ut post completorium in oratorio remaneret, et diutius peruigil in orationibus pernoctaret. Quadam  itaque nocte, dum post orationes ab oratorio in dormitorium pergeret, conspicit multitudinem monachorum, ad instar niuis dealbatorum, in capitulo residentium. Cuius uisionis permotus nouitate, fertur capitulum introisse, atque ab eis humiliter petita et accepta benedictione, cum ipsis aliquantulum resedisse, rei gratia diligentius agnoscende. Tunc unus residentium, qui et euo et ordine ceteris dignior uidebatur, Bernardo ut sibi iniunctum ab eodem fuerat, tantum audiente, prioratus eius officium et nomen aliis intimauit, eique talia dixit: »Charissime, nos huius monasterii monachi fuimus, et hec sancta loca uisitandi licentiam habemus, in quibus nostram operando salutem olim habitauimus; tibi uero condignas grates referimus,  quia diuina preeunte gratia, ad statum religionis ac sanctitatis huius cenobii congregatio te operante rediit, que quondam a norma iustitie multum exorbitauit. Hoc etiam, ut die crastina fratribus denunties, iniungimus quod ex illis decem et nouem de hac uita discessuri sint infra breue spatium.« Qua peracta uisione, ipse, quemdam monachum astruens hoc uidisse, fratres premuniuit, ut suas per confessionem conscientias purgarent, et ad suscipiendum uite terminum prepararent. Unus autem ex illis qui morituri erant eum delirare et uerba somnii proferre asseruit; sed mox a Bernardo tale responsum audiuit: »Ut experimento cognoscas, non me somniorum incerta narrare, primus omnium  fratrum morieris, nec prefixum terminum transgredi poteris.« Et sic, ab illo incipiens, unicuique nominatim tempus sue demonstrauit egrotationis, diem quoque exprimens resolutionis. Mors autem fratrum eodem ordine, quo ab illo predicta fuerat, subsequitur, et sic illum certa uidisse comprobatur.

18. In huius monasterii oratorio, quadam nocte  more solito post Completorium Bernardo flenti studiosus ac precanti,

Fulgida conspectu, niueo quoque candida cultu,
uisa Dei Genitrix, ait hoc, mundi renouatrix:
Multos angores passus prius atque labores,
Letus peruenies ethereum ad solium.
Sed de prenuntiata tibi laborum et angorum molestia, diuine dispositioni, carissime Bernarde, non succenseas; imo iudiciorum rationibus ipsius gaudenter acquiescas, et gratanter gaudeas: et iterum dico gaudeas, quia qui te affligi temporaliter proposuit in terris, in numero sanctorum suorum eternaliter prescriptum te tenet in predestinationis sue indissolubilis scriptis His dictis disparuit. Et ille inestimabilis exhilaratus gaudio de notificata sibi  felicitate sue sortis, ea que audierat postmodum cuidam seniori reuelauit, per quem usque ad nos huius rei notitia peruenit.



CAPUT III. uita eremitica in solitudine Cenomanica.

19. Sed ut re ipsa, quod Dei mater sancto uiro predixerat, uerum esse probaretur, illi statim causa laboris suboritur. Nam cognita monachorum uoluntate, qui eum sibi abbatem facere disponebant, clam discessit ab iis, rem sibi a multis annis desideratam querere intendens, scilicet anachoretice uite studium, et ut sibi uictum acquireret labore manuum. Manebat autem, non multum a longe monasterio Sauini uir quidam uenerabilis, et religiosus eremita, Petrus nomine de Stellis, qui illius postea monasterii  fundator exstitit, quod Fons Cumbaudi dicitur  : ad quem Bernardus diuertens, eo quod sibi iam antea notus et familiaris esset, causam qua uenisset aperuit. Quem Petrus magna cum animi alacritate suscepit; sed quia in uicinia monachorum erant, qui eum inuitum abbatem sibi facere satagebant, illum diu secum, licet nimis exoptaret, tenere non potuit. Bernardus porro exestuans tum desiderio iam optate paupertatis ac solitudinis, tum uehementer reformidans quod, nisi citius recederet, abbas, implicandus sollicitudinibus cure pastoralis, impellente abbate suo uel episcopo, coactus fieret; Petrum obnixius rogabat ut se inde citius latenterque subduceret, atque ad ignotas remotissime regionis  solitudines perduceret. Petrus itaque precibus rogantis acquiescens, factus ductor itineris, quod postulabat compleuit.

20. Erant autem in confinio Cenomanice Britannieque regionis uaste solitudines que tunc temporis quasi altera Aegyptus florebant multitudine eremitarum, per diuersas cellulas habitantium, uirorum sanctorum ac propter excellentiam religionis famosorum,  inter quos erant principes et magistri, Robertus de Arbrissello  , atque uitalis de Mauritonio  , Radulphus quoque de Fusteia  , qui postea fundatores exstiterunt multarum atque magnarum congregationum: quibus diuina dispositio per Petrum, qui eos antea nouerat, hunc quartum adiungere curauit, ut illis tribus quarto adiuncto firma fieret quadratura, que postmodum magna et lata edificia erat portatura. Petrus uero de Stellis, multorum dierum itinere confecto, peruenit ad diuinum uitalem, unum ex supradictis, quos principes et magistros eremitarum fuisse iam diximus. Qui ei Bernardum commendabilem laudabilemque sufficienter facunde orationis adminiculo prius faciens, rogat, ut eum habitare secum permitteret, nomen  illius et transacti prioratus officium penitus reticens, non Bernardum eum nominans, sed Guillelmum; sicut ab eodem Bernardo antea fuerat premonitus, ut uilis amodo ubique haberetur atque incognitus.

21. Petrus itaque, illo commendato, ad Aquitaniam remeat. Dominus autem uitalis anachoretas concilii more conuocat in unum, Guillelmique desiderium profert in medium. Eremite uero, hominis comperto uoto, ex affectu caritatis assentiunt, consortio applaudunt, cellulas suas certatim offerunt. At uero uitalem caritatis ardor concitat, litemque sibi complacitam dirimens, ex synodi auctoritate decernit, ut Guillelmus siluas peragrando, Patrum omnium habitacula conspiciat, et quod sibi placuerit  ad habitandum assumat. Ille igitur, anachoretarum sibi grege preuio, ut in concilio sancitum fuerat, omnium cellas inspicit: et in anteriorem eremum procedens, ad ultimum lapidem peruenit; ibique cuiusdam fratris mansionem, cui Petrus erat uocabulum, inuenit. Hic autem nec agros colere, nec hortos fodere nouerat; sed arbusteis fetibus tantummodo, tornatilisque artis adiumento, quotidie mense sibi fercula prouidebat. Casam quoque haud grandem ex arborum corticibus sibi in cuiusdam ecclesie S. Medardi  parietinis confecerat, cuius partem meliorem abruperat uentorum uiolentia. Sed, ne iterum uentorum seuientium rabies preualeret, case reliquum quod remanserat, aliquante premunitionis  fortiori compage, ad quernos desuper incumbentes ramos uimineis funibus astrinxerat. Tam castigate igitur possessionis supellectilem; tam profunde tamque ad unguem perducte paupertatis, quam optauerat Guillelmus, formam undecunque conspiciens, tam altum, tamque consummatum seculi contemptum quem querebat inueniens, fratribus cum quibus uenerat, se ibidem remansurum, mox intulit, seque inde minime recessurum asseruit.

 22. Petrus fortune sue diuitias uidens prelatas ceteris, de electionis forte quasi de uictoria triumphum reportans, immensa funditur letitia, gloriatur, tripudiat, insultat sodalibus; Guillelmi fauet iudicio, collaudat mentem, uoluntatem approbat, que diligat paupertatem maiorisque substantie spernat subsidia; spondetque quod eum in arte tornandi instruat, ferramentorum ipsius artis heredem constituens, si post eius obitum illum fore superstitem contingat: tales etenim gazas suis thesaurizabat successoribus. His itaque peractis, Petrus multo exhilaratus gaudio, illos inuitat ad prandium; sed perquisitis cellariis suis tam tenuem inuenit annonam, ut nec uni, si tota apponeretur, sufficeret: que res nec noua, nec insolita sibi fuit, eo quod sue  familiaris rei status eum assidue talibus urgeret negotiis. uerum perpendens secum quod mensa, que unum cibare non ualeret, multos non satiabit; non ignorans unde pasceret quos inuitauerat, festinus arripit cophinos suos, et aule sue circumfusam undique siluam ingrediens, haud segniter spineta rubetaque conuellicat, corylos ceterasque siluestres arbores suis exspoliat fructibus; et dum in sportellis suis diuersi generis poma coaceruat, in cuiusdam trunci concauitate apum examen cum tanta cere et mellis plenitudine reperit, ut ex ipsius copie cornu tantas abundantias crederes emanasse. Admirans igitur tantos fortune successus, peregrini monachi, quem modo in consortium susceperat, de putat meritis, quod tantam luminis ac cibi Deus  materiam contulisset. Reuersus domum mensam onerat dapibus: apponit etenim fauos distillantes immodicos, arborumque diuersarum poma siluestria, pulmentumque arboreis frondibus confectum aduehit, essetque opulentum conuiuium, nisi panis deesset, dignior pars epularum. Fraterne autem letitie celebritate transacta, ad cellam suam quisque reuertitur.

23. Petrus uero Guillelmum secum remanentem tornandi edocet disciplinam, ut promiserat; et ille docilem habens mentem, in breui magistrum exsuperat. Placet capacis ingenii Guillelmi Petro facilitas. Nam zelus et liuor ab eius cordis secreto procul recesserant. Ille ut eremi antiquus cultor et usus talibus, ex siluestrium arborum frugifero beneficio  et prefate artis exercitio conquirit uictualia: Guillelmus autem semper remanens domi, ut subiectus discipulus non sumptuose coquine complens officia, agrestes herbas conficit in pulmentum; quibus ut molliores et dulciores reddantur, in festiuis diebus salis admiscet condimentum. Post uesperas illis in die semel prandentibus, Petrus recumbit, Guillelmus famulatur: didicerat enim a bono doctore:  Non ueni ministrari, sed ministrare . Anachoretice uite itaque amplexus propositum, mox abstinentie rigore transcendens uniuersos, frondibus arboreis uitam sustentat et herbis; corpus domans inedia, siti, uigiliis, algoribus et laborum duris exercitiis.

24. In assiduitate quoque orationis et contemplationis adeo infatigabiliter perseuerat, ut in corpore degens extra corporeos affectus uiuere uideatur. Non abest etiam a secreto conscientie illius cordis contriti sacrificium; non abest gemitus, non abest compunctio; non a mentis intuitu diuinorum contemplatio; non ab oculis superabundans et inquieta lacrymarum effusio.

Terrea postponens, animo celestia lustrat;
 Antra colens eremi corpore, mente polum,
Incola siluarum, per deuia lustra ferarum,
Modicus, ignotus latitat, sine nomine solus,
Ciuibus ethereis sed iunctus lumine cordis
Cognitus, excelsus, magnus, celebris, uenerandus
Intrat siderei spatiosa palatia regni,
Et fauet intranti iam curia tota Tonantis.
Interno uisu, sursum super astra locatus,
Circuit et mundi florentia rura superni,
Decerpens flores, fructus libando salubres,
Quorum languores gustus fugat atque dolores,
Tollit et angores nec non odor atque labores:
Pregustatque boni iam dulcia gaudia summi.
Obstupet et clari cernens miracula celi,
Mystica magnarum mirando uolumina rerum

25. Per triennium itaque, quo Guillelmus apud  S. Medardum cum Petro latuit, a S. Sauini monachis exploratores transmissi, per abdita siluarum totius Gallie, per defossa terrarum, per abrupta montium discurrentes, sicubi Bernardum inuenirent, perquirunt. Tandem cognito ubi esset remeant, et quo et cum quo latitaret, nuntiant. Cuius rei certificationem monachi gratulanter audiunt, statimque ab episcopo et abbate ipsius mandata, sigillis munita, diligenter expetunt, ut ab eremo Bernardum eis educere, pastoremque sibi constituere liceat, ut communis assensus eorum petierat. Quibus impetratis, dum itineris necessaria preparant; quidam monachus illorum, cui Hugo uocabulum erat, a monasterio latenter exiit, qui ad Bernardum perueniens, in hec uerba prorupit: »Anathemate  percussus es, si hic diutius maneas, nisi nostri monasterii regimen, ut episcopus abbasque tuus impetrat suscipias.« His dictis totius rei seriem per ordinem retulit; quod illum toto triennio quesierant quod ab episcopo et abbate mandata illum reducendi abbatemque faciendi receperant. Quo Bernardus audito, ingemuit, et ad marinas insulas fugere disposuit; ut saltem pelagus occultaret, quem terra celare non potuerat. Hinc igitur proficiscens, fratribus uale dicto, cunctis pre dolore lacrymantibus, discessit.



CAPUT Iu. uita solitaria in Causeo insula. Pirate emendati.


26. Paupertati uero illius quidam eremitarum compatiens, uni sociorum eius decem et octo nummos tradidit, pie prouidens ut tantillum pecunie haberent, ex qua in itinere sumptus, saltem per dies aliquot, compararent. Quo uir Domini comperto, non mediocriter indignatus, quod argentum secum deferret, sic ait: »Aut meus socius non eris aut hos nummos ferre desines. Putasne Christum inuenire pauperem in illis partibus ad quas properamus, quem ubique diuitem esse cognoscimus? Pauperiem, Christo diuite, ne timeas: Christus etenim tibi necessaria sufficienter ministrabit, si primum regnum Dei quesieris fideliter.« Et his  dictis pauper quidam ruricola obuius illis fuit, cui nummos illico dari precepit. Pauper quidem argentum accipiens letus efficitur, quod ex facili nummos habuerit; Bernardus uero letior redditur, quod penitus nummis caruerit. Uterque igitur diuerso modo letificatus, ille cum pecunia domum suam properat, iste sine pecunia, non habens ad primam mansionem ubi caput reclinet, quo tenderet nesciebat; sed de largitate bonitatis Dei confidens, ceptum iter, iuxta quod intenderat, consummare festinans, ad mare Britannicum peruenerat, ibique cognito quod infra maris decem milliaria insula quedam, anachoretis competentem prestaret solitudinem, quam ueteres Causeum  nominarunt, nauem  conscendit: ad quam conueniens in ea per annos plurimos habitauit.

27. In tam igitur occulta remotione positus, et a strepitu et perturbatione hominum separatus, et ab omni audientia humane conuersationis alienatus, in celestibus theoriis totus erat. Die et nocte, in oratione, in cordis contritione, et in lacrymarum effusione, persistens, cogitabat dies antiquos, et annos eternos in mente habebat, pascebatque eum contemplatio summi boni; nec iam multo terreni cibi desiderio estuabat, quem diuine contemplationis dulcedo assidue satiabat. Mansit itaque multis diebus pane carens in hoc loco, absque foco, sine socio. Quibus uero alimentis uitam sustentaret suam, dum hec abessent, nobis id ab eo requirentibus,  indicare recusabat, suarum uirtutum artificiosus dissimulator, ut esse assolet peruersus quilibet flagitiorum suorum uersutus occultator. Sed reuera, ut compertum est postea quibusdam suis sodalibus, herbarum utebatur crudis radicibus. Illi quoque inibi inhabitanti tentatio demonis non defuit, illum deterrere et ab illis sedibus expellere cupientis: suis etenim phantasticis artibus terribiles formas ingerebat, quas miles Christi, crucis armatus signaculo, uiriliter fidenterque superabat.

28. His diebus ab Armorica Britannia piratici raptores,  tribus cum armatis ratibus, exeunt: qui in maris Anglici pelago duas naues, diuersis oneratas mercibus, inueniunt: quarum possessores, sese audacter defendere parantes, nauali aggrediuntur prelio. Pugnatur utrinque fortiter: a piratis acriter, ut aliena diripiant; ab institoribus uiriliter, ut sua defendant. Tandem piratica multitudo seuiens preualuit; expugnantur miseri mercatores, uulnerantur, et semineces in transtris uinciuntur. Mox seuientium rapacitas suo potita desiderio, ad Britanniam conuertitur; sed uentorum contrarietas, id superna faciente clementia, ad Causeum insulam nauigium impellit. Bernardus autem pietatis amator et exsecutor misericordie, cuius totus redundabat uisceribus, ut conspicit captiuos homines, ligatis manibus post  tergum, moribundos iacentes in sentina, suis spoliatos pecuniis, flebilibus questibus eiulantes, cruore proprio obuolutos; predones uero exsultantes ac tripudiantes letitia; utrorumque compatiens miseriis, ab imo corde trahit suspiria, lacrymisque protinus effundens oculos, hos deflet, qui crudeli rapacitate animas suas perimunt; illos hortatur ad patientiam, quos tam dura infortunia grauiter affligunt. Raptores arguit, deterret, increpat, obsecratque, ut demonibus, quos per seuitiam imitantur, similes esse desinant; fratribus suis que damna intulerant restituant, et de illatis iniuriis humili supplicatione ac uenie petitione satisfaciant. Sauciatos mercatores monet, ut Christum imitantes, persecutoribus suis a Deo ueniam petant, ac uirtutem sapientie  mente retinentes, hos a quibus tanta sibi mala irrogantur, diligant. At miseri institores, quibus altior inerat sensus, deflent mala que sentiunt; crudelissimi uero predones, qui letabantur in rebus pessimis, derident uerba que audiunt.

29. Porro circa diei noctisque crepusculum, uentis flantibus iuxta uotum piratice cohortis, sancti uiri monita nichili pendentes, discedunt; et cum preda quam ceperant, patrios portus apprehendere contendunt. Bernardus autem, cuius mentem compassionis fraterne mouebat affectus, ad orationem se contulit; totamque illam noctem deducens insomnem, Dei Genitricem sibi auxiliari solitam piis interpellat uocibus, reliquosque sanctos Dei lacrymarum gemituumque  pretio sibi conducit in auxilium, ut diuina bonitas piratarum mentes ad bonum conuertat, et illos quos captiuauerant liberos ac expeditos recuperata pecunia suis familiis restituat. At uero seuitie totius auctor et incentor diabolus, minime dormitans, suos satellites sub obtentu lucri ad opera crudelitatis inflammat, ut illos postmodum ad inferna pertrahat. Inter illos namque litem de diuisione prede concitat: nam quidam illorum maiorem sibi partem habere contendunt; quidam uero in huius partitione iustitie regulas ac equitatis seruari debere astruunt,  quas tamen in eius acquisitione minime seruauerunt. Et quia inter malos semper sunt iurgia, in hac re penitus sibi dissidentes, diabolo instigante atque suadente, euaginatis ensibus alternatim sese ferire incipiunt, essetque maxima cedes miserorum, nisi sancti uiri pro illis orantis obstitisset meritum. Fuerunt itaque tota illa nocte Bernardus et Zabulus, quasi duo magni pugiles, in campo certaminis consistentes, mutuis et inquietis congressibus sese acriter impetentes: Zabulus namque perdere, Bernardus uero liberare satagit; uterque pro sua parte pugnabat, et de obtinenda uictoria elaborabat.

30. Sed tandem noster athleta fortius insurgens, ictus orationis ingeminat, hostem perimit, nullamque  concedit requiem; retrocedere compellit, cedentem persequitur, ac demum de campo certaminis propulsat, prece turbans elementa, ut institores miseros ad se reducat, et naues atque predones efferos. Denique predicti pirate iam interim ad portum optatum peruenerant; iam ferreis anchorarum dentibus littoris scopulos apprehendere inchoabant; iam e nauibus pontes educere, tonsillas figere, prosnesiorumue  retinaculis rates sistere festinabant, cum ecce uentus uehemens illisque contrarius, Bernardi commotus precibus, insurgens, erem conglomerat in nubes, tenebrosa coaceruat nubila, ex quorum collisione creata tonitrua mox audiuntur horribili sono illos deterrentia; ruunt fulmina terrifica, fulgurantiumque flammarum coruscatio, oculos eorum  reuerberans, precedit; creberrima maris undique superna facies ardens illis uidetur atque flammiuoma, uentoque imperante, classis ad alta pelagi illis nolentibus reducitur; nubium densitas, ere amplius ferre non ualente, in nimbos resoluitur, fitque tanta pluuiarum inundatio, ut cataractas celi denuo ad faciendum diluuium reseratas esse crederes, Neque antiqua rediisse tempora, tantaque suboritur elementorum conturbatio, ut quilibet ibi consistens conuulsi mundi totam in antiquum chaos illico putaret redigi machinam, oppugnantiumque uentorum flatibus furibundis ad instar montium immensa fluctuum eriguntur uolumina in uerticibus quorum carine tolluntur ad sidera, moxque dehiscentibus undis,  ocius sagittis uolantibus, barathri usque descendunt ad ima.

31. Remiges autem fulminum iuxta cadentium fetoribus affecti, mortuis similes in transtris prosternuntur stranipisque  rumpentibus, remis ferientibus undas, a columbariis extrahuntur. Antenne quoque resoluto ligamine cum suis opiferis corruunt. uelorum quoque substantia, particulariter scissa uentorum rapacitate, huc illucque per inane eris distrahitur. Rudentes uero aliique officiales funiculi, trochlearum carchesiis confractis, concidunt. Continuo  mali, necessario chordarum destituti adminiculo, uentorum uibramine huc illucque impelluntur; titubationeque sua fere nauium carine reuersantur, ac demum uentorum rabiem non ferentes, ab ipsis modiorum concauitatibus euulsi, parastatis undique confractis, suo pondere fere naues demergentes, in fluctus deuoluuntur. Tabularum denique patentibus iuncturis, aqua usque ad foros intrasse reperitur, ita ut non tam naues inter undas, quam unde iam intra naues esse uiderentur. Postrema tempestatis seuitia a clauorum compaginibus gubernacula auferuntur. Ratibus itaque regimine carentibus, puppes in proras conuertuntur, ac more turbinis agitantur. Tunc nauclerus ipse pallescit, tunc miseri de uita diffidentes ligatos mercatores a  uinculis absoluunt, ac humili supplicatione de illatis iniuriis ueniam poscunt, pecuniasque suas, ut putabatur, nec sibi nec illis amodo profuturas, restituunt; ac si quid consilii, ut in communi periculo, nouerunt, ne abscondant expetunt;

Sed quid consilii; quid mentis nunc foret illis,
Undique cum miseros totus iam conterat orbis?

32. uerumtamem omnium machinationum suarum conamina, quibus nautice probitatis industria uitam suam a seuientium fluctuum furibunda uoragine tueri solet, socialiter impendunt. Sed postquam conatus suos, contra ponticam rabiem nichil ualere conspiciunt, tunc uiuendi spe penitus ablata preuaricatores ad cor redeunt, uexationeque intellectum dante auditui, tunc se peccasse, tunc se reos  esse confitentes, uestes scindunt, pectora tundunt, ac diuerse peregrinationis se proposito astringunt; alii autem se Ierosolymitanos fore, alii autem Romuleam usque ad urbem profecturos, ut mereantur habere suffragia. Quamplures uero ex illis Iacobi apostoli in extremis Galecie finibus famosam se requisituros memoriam, astipulatis promissionibus asseuerant. Sed post hec uota nichilominus tempestatis perseuerante seuitia, timoris uehementia exagitati, peccata sua, que turpiter gesserant, turpius in audientia cunctorum confitendo propalare incipiunt; sacerdotale sibi officium usurpantes, dum penitentias alternatim et dant et accipiunt  . Dehinc osculum pacis sibi inuicem conferunt, ut quasi in pace federatos mors inueniat, quos dissensionis  repertor diabolus, ut Christi fidelibus bellum inferant, iamdudum federauerat, atque complosis manibus sese tenentes astringunt, quia ad pietatem illis uidebatur pertinere, si socialiter sub undis interirent, quos spirans cedis et rapacitatis crudelitas antea sociauerat.

33. Sic piratis ad suscipiendam mortem sese parantibus, unus illorum, qui non qualiter illam susciperet, sed qualiter eius effugium inueniret, apud se argumentabatur, ita intulit: O sodales, cur perimus? Facite quod dixero, procul dubio uiuemus. Nonne recolitis, in insula Causeo uos uidisse heri  sanctum eremitam cuius monita contempsimus, cuius uerba risimus? uoueamus sursum manus leuantes; et firmiter apud nos statuamus si nos Dominus ad illum reducat, quidquid ille iusserit nos facturos; et ab huius mortis faucibus, iam nos deglutientis, eius meritis abstrahemur.« Hanc uocem omnes unanimiter, quasi oraculum missum celitus, accipiunt; et in huius professionis testimonium, ut preceptor instituerat, manus erigunt. Mox quadam accepta securitate, in hec uerba prorumpunt: »O Altissimi, inquiunt, uirtus, quam potentissimam iam experimentis certissimis esse cognouimus, permitte nos uiuere! concede correctionis tempora; da indulgentie locum, quod, ut nobis uidetur, iuste negare non poteris; quia non sumus iam raptores  piratici, sed professi sectatores eremitici uiri. Nos amodo mercatores captiuos non tenemus, sed illos, ut fratres nostros, quorum onera portare debemus, Christi legem complentes, contra ponti rabiem luctantes, ne ab ipsius uoragine sorbeantur, prout possumus, adiuuamus. Pecuniam illorum ut auidi predones iam concupiuimus; sed ob tutelam ipsius laborantes, ut sancti eremite ministri, reddendam custodimus.«

34. Sed omnipotens Deus, qui eorum mentem mirabiliter terruit, eorum quoque uitam per meritum famuli sui Bernardi, ad quem speciali deuotione clamauerunt, mirabilius reseruauit. Nam hec et his similia miseris illis, mortis exagitante timore, uociferantibus, fulminantis eris flatu terrifico Causei  insule littoribus naues impelluntur, rapidissimique impetus uehementia in siccum littoris euehuntur; quarum quatuor naufragium perpessis, quinta cum suis armamentis illesa reseruatur. Pirate igitur mercatoresque, dum se suamque pecuniam in solo telluris cum fragmentis nauium inueniunt, mortis se barathrum euasisse cernentes, pre gaudio lacrymasse dicuntur. Tunc sanctus uir, cuius pro sanctitate hoc sibi concessum fuisse minime dubitabant, queritur; tunc eius merita, uelut diuine potentie miracula, ab illis alta uoce predicantur. Inuentus autem, ac si celeste numen ab eis, quamuis hoc ipse prohibeat, adoratur. Tunc a predonibus cum lacrymis rogatur, ut cum mercibus suis institores  liberos accipiat, quos die precedenti, multiplici cum supplicatione rogans, liberare nequiuerat. Deinde eius pedibus prouoluti pirate, super pristinis culpis suis modum penitentie sibi definiri petunt, peregrinationisque uota que fecerant exponunt, et ut illa persoluerent, quidam ex illis mandatum accipiunt; quidam uero, ut uite illius innocentiam imitarentur, cum illo remanserunt. Institores quoque, ut de tabulis naufragii domum faceret, sancto uiro suggerunt, et ad operis conducendos artifices pecuniam offerunt. Bernardus namque, quamuis annos perplures in insula mansisset, necdum domum habuerat,  sed in saxorum cauernis, aut uelut uinee custos uel cucumerarii, uilibus in tuguriis latuerat.

35. Hec tue dignationis, Christe, prouida dispensatio, hec tua uis, hec tue fortis dextere est benigna mutatio. Ad hoc enim pro serui tui meritis elementa perturbari uoluisti, ut rapacium hominum mentes conuerteres, ut captiuos a carceralibus uinculis abstraheres, ut anachorete tuo algidis in rupibus latitandi domum construeres, eiusque uitam mundo detegeres. Denique postquam per dies aliquot in insula cum sancto uiro remanserant, cibariisque penitus deficientibus, herbarum uti crudis radicibus, ut se sustentarent, illum imitando, non poterant, fame cogente magnopere discedere cupiunt; sed precedentis marine perturbationis furore  illos deterrente, quid sibi eligant nesciunt. Fames etenim seuiens illorum depascens artus, illis imperat ut discedant; pontice uero rabiei formido, illorum corda tremore concutiens, illos cogit ut maneant. Arctantur itaque angustiis; unum tamen e duobus assumant necesse est, aut uictualium penuria deficere, aut quam periculosam experti fuerant nauigationem repetere. Sed excruciantis illos famis tyrannidem ultra ferre non ualentes, quam in presentiarum sentiunt, ut securum nauigare habeant sibi argumentum inuenire satagunt: Bernardum namque adeunt, quem et uentis et mari posse imperare, precedentibus experimentis edocti, non diffidunt, ut elementorum motus in sua fide suscipiat, ut se apud Deum fideiussorem constituat, quatenus  marini fluctus tranquillitatem teneant, donec prospero cursu optatos portus apprehendant. uir autem sanctus, cui fidem magnam diuina gratia contulerat, uiros sub mortis periculo laborantes conspiciens, illud Christi uerbum ad memoriam reducit: »Si habueritis fidem, ut granum sinapis, dicetis huic monti: Transfer hinc, et transferetur .« Quod autem postulauerant effecit, et illos pacifica nauigatione ad propria transmisit.



CAPUT u. Reductio B. Bernardi ad priores eremitas, dein ad primum monasterium S. Cypriani.

36. Interea monachi S. Sauini, Bernardum, cui regimen sue Ecclesie toto conamine tradere proponebant, dum querentes nusquam reperiunt, alium sibi  pastorem constituunt. Quod Petrus de Stellis, eo quod de uicinia eorum habitaret, continuo cognoscens, mox ad predicta eremitarum deserta properanter abiit, et ad dominum uitalem perueniens, ubi esset ille quem commendauerat, requisiuit. Ille autem, quod in remotissima maris insula latitaret, respondit. Petrus sane iam ea que prius de Bernardo tacuerat, amodo celare haud utile iudicans, nomen illius, peritiam litterarum, morum uiteque sanctitatem, refutationem prelationis, in communi audientia fratribus enarrauit, eiusque talem famam tunc in Neustria predicabat, qualem iam a multis annis in Aquitania cognouerat: consulitque eis, ut a marinis insulis eum retraherent uel inuitum, si  catholice predicationis doctrinam, si uite consilium, si sancte diligerent conuersationis exemplum. Cuius sententiam multitudo fratrum animo suscipiens, iam ex transacta apud eos uiri conuersatione, uera esse que referret cognoscens, communi decreto statim constituunt, ut ad eum legatos tales destinarent, quorum sollicitudine et industria ad se reuocari posse minime dubitarent. Quapropter ipsum Petrum de Stellis, cuius auctoritate et amore reduci poterat, ad eum dirigunt, adiungentes ei ducem itineris, qui adhuc superest, nomine Christianum, mire simplicitatis et innocentie uirum: qui consummato itineris labore ac nauigationis periculo, tandem ad eum perueniunt.

37. uir autem Domini Bernardus, conspiciens  Petrum, iam a multo tempore sibi familiarissimum, ac fuge sue susceptorem fidelissimum, miratur eum tam longe peregrinationis arripuisse laborem, atque pre gaudio lacrymas fundens, datisque amplexibus osculatur multoties, ueneratur ut patrem, suscipit ut hospitem, omnia utilitatis uel humanitatis atque caritatis officia prout poterat impendens: et post dulcia uite eterne colloquia, quibus sese ad inuicem reficiebant, Bernardus ait: »Charissime Pater, dicito mihi de statu Aquitanice regionis, si in illis partibus nunc Ecclesie Christi pacem habeant, et si monasteria rigorem discipline ac religionis conseruent.« Ad hec ille, Dei gratia omnes Christicolas letos et festa pace quietos, respondit, ac tandem S. Sauini monachos iam sibi abbatem prefecisse adiecit.  Quo Bernardus audito, letus efficitur, et qui prius illius mentem afflixerat, uidelicet ne abbas eorum coactus fieret, metus deponitur. Petrus proinde sue legationis negotium explere cupiens: »Fratres nostros, inquit, eremitas uisitaui, mandataque eorum ad te tuli, ut ad eos redeas, ne consortia eorum penitus relinquas. Hoc uero quanto mentis affectu quantoue animi desiderio exspectant, uerbis explicare nequeo.« Bernardus equidem, ut erat totus affluens uisceribus caritati fraterne, continuo tale fertur responsum dedisse: »Faciam quod poscunt, ne auctoritatem legati et petentium uidear contemnere, quamuis huius remote insule solitudinem nollem deserere.« Peracta itaque hac legatione, Petrus ad Aquitaniam remeauit.

 38. Hoc in tempore uiri Dei mentem prophetie spiritus tetigit, quam ad quedam absentia uidenda, quasi sibi presentia forent, illustrauit. Duo namque erant de numero eremitarum, qui illum susceperant, et diu in siluis concorditer cohabitauerant: quorum unus Albertus nomine, iam grandeuus, abstinentie et orationis studio infatigabiliter insistebat; alter uero iunior, Adelinus dictus, mansuetudinis atque obedientie uirtute excellenter pollebat, lenitate quoque affabilitatis adeo blandus erat, ut omnibus qui eius consortio usi fuerant, amabilis haberetur. Porro longeuitatis sue  Albertus ut magister preerat; alter uero, ut subiectus, eius iussionibus obtemperabat. Hic uiri Domini Bernardi uehementer  exoptans informari exemplo, et doctrina erudiri, predictum magistrum deserens ad eius insulam iter arripuit. Senior itaque, dilecti discipuli solatio uiduatus, in tante tentationis incidit barathrum, ut nimia et irrationabili affectus mestitia sese suspenderet, nisi quorumdam fratrum, qui hoc presenserant, solerti custodia a tali periculo mortis arceretur. Interim uir Domini per spiritum ad se nouit uenientem discipulum, et magistrum disponentem se dire morti pendulum. Iunior autem insule littoribus, ut desiderauerat, applicuit: quem uir sanctus alacriter suscipiens, ei talia dixit: »Ad nos uenisti, carissime; nec non paucos per dies nobis commoraturus, imo unde aufugisti, nec deinceps huc rediturus.« Iuuenis uero quia firmiter statuerat se quo  iret illum minime relicturum, uerbis eius fidem non adhibuit, nec quod Spiritu prophetico loqueretur intellexit. In altis igitur insule rupibus per aliquot dies cum illo permansit: sed algoris uehementia grauatus, ad siluas, ut ea que ibi reliquerat uestimenta tolleret, ac denuo rediret, remeauit. Qui ad memoratum Albertum ueniens, postquam illum merore tabescentem et iam pene deficientem, ac ne sibi uitam laqueo surriperet a custodibus obsessum conspicit, eius anxietati compatiens, ac dolorem mitigare satagens, ipsius prostratus pedibus ueniam petiit, et quod illum amodo non desereret spopondit. A principibus quoque eremi, quos supra memorauimus, excommunicationis sententiam, si ab illo ulterius recederet, accepit: hacque necessitate detentus,  sicut uir Dei sibi predixerat redire non potuit: sicque illum spiritum habuisse prophetie patuit.

39. Bernardus deinde non post multum temporis, sociis sese comitantibus, assumpta sua supellectile non multum ambitiosa, ut pollicitus fuerat, ad siluas eremitarum rediit. Qui cum gaudio susceptus, illis adiuuantibus in loco, qui Fons Syhardi dicitur  , sibi cellam construxit: in qua aliquanto tempore cum quibusdam suis discipulis habitauit. Cum ibi diu moraretur, quia lucerna sub modio latere non potuit, cunctis aduenientibus uerbum uite ministrabat, eosque exemplo sue conuersationis roborabat. Confluebat namque ad eum non solum copiosa multitudo circummanentium eremitarum,  sed etiam populorum. Latebat itaque et non latebat, et quanto plus se deiiciebat, tanto magis a Christo subleuabatur; fugiendo gloriam, gloriam merebatur, que nonnunquam appetitores sui deserens appetit contemptores. Seculi homines admirantur eos, qui his pollent priuilegiis: nos laudamus, qui pro Saluatore ista despexerint, et mirum in modum quos habentes paruipendimus; si habere noluerint, predicamus. Igitur dum omnibus predicaret, dum omnes secundum modum uite et statum ordinis instrueret, et pro capacitate animorum singulos edoceret, adeo circumquaque celeberrimus habebatur,  quod eius fama iam sepe memorati Reginaldi abbatis S. Cypriani aures perculit, et religionis ipsius Bernardi sanctitas et predicationis gratia longe lateque diffusa est.

40. Predictus uero abbas, cognito eius habitationis loco per premissos exploratores, non mediocriter letus efficitur. Exoptabat enim iam a multis annis, quatenus eum iam ad suum monasterium reduceret, ut esset post ipsius excessum, qui regularis tramitis disciplinam sustentaret. Siquidem illum nouerat mire simplicitatis uirum, multaque sapientia preditum; sese autem cernebat iam silicernium  , morbo et senio confectum, quamobrem sentiebat procul dubio uite sue imminere terminum. Precauens igitur ne propter meritorum ipsius  insignia ad alicuius regimen Ecclesie inde abstraheretur, nisi citius eum reuocaret: ipse eidem impiger, ubi habitabat, subito superuenit, eumque satis laudabili dolo ad suum monasterium, ordine subscripto, reduxit. Nam post immensa atque suscepta, pro loco et tempore, hospitalitatis officia, Reginaldus sic Bernardum alloquitur: »Quedam nostre Ecclesie pernecessaria utilitas istis me, dilectissime, appulit oris: sed, audita tue fama benignitatis, cui debita paternitate congratulor, nolui sic pertransire, nolui pretermittere quin te uiderem, quin te salutarem, meque tuis mihi desideratissimis orationibus commendarem: et quoniam non modica et irrecuperabilis pecunia, quam superna fauente clementia hac in prouincia acquisiui, mecum habetur, uereor  ne in his siluarum uastitatibus ab aliquibus incognitis raptoribus, qualibet fraudulenta mihi uiolentia subripiatur. Quapropter fraternitati tue placeat, quatenus tua ipsius presentia, que in his regionibus admodum celebris et amabilis dignoscitur, quousque si que latent insidie nobis non preualeant, fatigari ne cunctetur.«

41. Cumque huiusmodi palliatis circuitionibus, utpote benignissimus ac nullius doli conscius, acquieuisset, atque conuiator nec non dux itineris, iam dictum Patrem, peragratis solitudinibus, ad tutum usque locum perduxisset, ac cum quodam, quem ad hoc assumpserat, socio reuerti uoluisset, idem Reginaldus eum retinuit, eique dixit: »Nostram tam remotas adire partes imbecillitatem non  aliqua necessitatis, nisi tua, fili mi, caritas compulit, nec quelibet secularis ambitio nostre senectuti huiusmodi laborem indixit. Te, carissime, solum acquirere studui; nullos raptores, preter eremitas atque discipulos tuos, pertimui; sed Dei gratia iam illorum manus euasimus, quod te uiolenter nobis eripiant iam nequaquam formidamus; iam securus te talem pecuniam possideo, cuius sanctitatis ac sapientie thesauro nostrum magnifice monasterium ditari cupio, quemnam olim amissum, nunc uero diuinitus recuperatum, nullo commutarem pretio. uerumtamen, fili dulcissime, amodo te  exoratum esse postulo, ne indigne feras, ne mihi Patri tuo succenseas, quod te quasi fraudulenter ad nostrum consortium reuoco: hoc etenim pre nimia dilectione facio, pro certo sciens quia, nisi te aliquo modo deciperem, a nimium tibi dilecta solitudine nullatenus extraherem.«

42. Seruus itaque Domini, uidens quod ab illo se non subducere, nec ad discipulos suos ulterius remeare posset; simulque recolens, talia sibi nonnisi illius semper iusto posse contingere iudicio, qui ut multis prodesset, de ipso sinu Patris egressus est ad publicum nostrum, tum propter pietatem senis exorantis, tum propter auctoritatem imperantis, satis prouide respondit: »Noui, Pater, noui, quia me nolle tibi acquiescere quasi scelus est idololatrie;  sed periculosum ac mihi durum est, illos quos adunaui discipulos, sic desolatos et quasi orphanos penitus relinquere. Quapropter quid de illis fieri debeat, tue censura prouidentie amodo prouideat.« Ad hec iste: »Iste tuus, qui presens adest, socius, mea fungens legatione, ad eos redeat, et que circa te geruntur exponat; eisque ueraciter dicat, quod quicunque ex illis te ad monasterium sequi uoluerint, libentissime tui gratia, utriusque uite subsidium eis sufficienter prouidebo.« His itaque peraccis, longo confecto itinere, ad S. Cypriani monasterium peruenerunt. Monachi uero Bernardum, quem a multis annis non uiderant, leti gratulantesque suscipiunt; admirantes hominem hirsutum, barbatum, uilibus atque uillosis, iuxta eremitice consuetudinis  modum, pannis subobsitum, cuiusmodi habitum abhorrentes, properanter eruunt, barbam abradunt suisque indumentis induunt, et post paucos dies, quamuis repugnantem, prepositum efficiunt. Et illum quidem exterius exuentes, paupertatis ei habitum subtraxerunt; sed mentem illius ab amore eremi abstrahere nequiuerunt.

43. At quanta in eadem Ecclesia de eius reditu letitia, tanta in predicta solitudine de ipsius abscessu exorta est repente tristitia. Gaudebant isti, qui eum quasi perditum inuenerant; dolebant illi, qui ablatum amiserant. Isti antiquum socium tenaciter amplectuntur, illi nouum doctorem reddi sibi suppliciter deprecantur; isti se de eius ornari presentia,  illi de absentia deficere confitentur. Que dum agerentur, Pictauiensis urbis episcopatum regebat uenerabilis Petrus episcopus  , qui postea exsilium  pro iustitia usque ad mortem sustinuit  , cuius uite sanctitas mirabilis exstitit, ut post ipsius obitum miraculorum attestatione patuit   : cuius presentiam sepefatus Reginaldus adire studuit, et quomodo laudabilem fugitiuum ab eremo reduxisset, diligenter exposuit; quamque utilis esset post suum excessum, qui iam quasi in foribus aderat, ad monasterii regimen studiose intimauit, hoc etiam premonendo atque premuniendo subiungens, ne Bernardus ita comperiat; ne forte ab eis clandestina fuga se subtrahat, sicut olim a S. Sauini monasterio propter eamdem causam sese latenter subduxerat. Quibus omnibus assensum libenter episcopus prebuit, ut postea rei ipsius exitus approbauit.



CAPUT uI. Abbas S. Cypriani constituitur: ob persecutionem ad predicandum conuertitur. Mores clericorum reformati.


44. Contigit autem ut Reginaldus, transcursis quatuor mensibus, graui infirmitate correptus, in lecto decideret. Cumque dies obitus sui propinquaret, fratres ad eum conuenerunt, eumque qui successor ipsius esse deberet, ut ostendere dignaretur, reuelante sibi sancto Spiritu, summis precibus postulauerunt: quippe qui erat uir apprime eruditus, ornatus priuilegiis summe sanctitatis et innocentie et sapientie. Quibus ille: »Quamuis, inquiens, ad me non pertineat de tanta ac tali re , tamen, quia timeo uestram desolationem, si mihi uultis credere, Bernardum uirum religiosum, uobis a Deo ad hoc nuperrime restitutum, dignum dispensatorem domui constituite: ut enim secundum conscientiam  loquar, non illo aliquem, Deo teste, noui sanctiorem.« Qui consilio tanti Patris unanimiter acquiescentes, postquam ille humane conditionis debitum persoluit  , eum quem predixerat, in loco abbatis festinauerunt ponere, et, uti mos est, ad consecrationem inuitum et repugnantem trahere.

45. Suscepto igitur cure pastoralis officio, tanto magis illud dignius administrare curabat, quanto hoc non proprie uoluntatis impulsu, sed solo diuine uoluntatis arbitrio sibi esse iniunctum animo recolebat; nec solum uideri doctor appetebat, sed sicut ceteris ordine preeminebat, sic piis moribus transcendere satagebat, atque se in omnibus ita studebat  habere, ut non de illo etiam maledicorum quidquam auderet fama confingere. Simplici namque uita occasiones tollebat detrahentibus, doctrina sana resistebat contradicentibus. Non enim de numero uel de genere eorum erat, qui grauia districtioris uite onera discipulis imponunt, que ipsi uel minimo attingere  digito nolunt; sed quidquid uerbis predicabat, mouibus exornabat et exemplis astruebat. Quippe non rudis ad tale onus regendum uenerat; se que ab ineunte etate, non tam repentina uel precipiti trepidatione, quam assiduo didicerat exercitio, hec aliis explenda proponebat. Non rerum affluentium abundantia exsultabat, non laude propria letabatur; non ad honorem cor eleuabat, nec in occulta cogitationis meditatione ceterorum subiectione pascebatur; merebat honore suo, et ora laudantium declinare ac fugere festinabat. Solent plerique suis buccinatoribus quedam dona conferre, et in paucorum largitate profusi, manum a ceteris retrahere: quo ille omnino carebat uitio; ita namque singulis diuidebat prout cuique necessarium nouerat.

 46. Nunc uirtus latius describatur que ipsius propria est, et in qua exponenda, Deo teste ac iudice, profiteor nichil addere, nichil maius extollere more laudantium. Sicut enim inter multas gemmas pretiosissima gemma micat, et iubar solis paruos stellarum igniculos obruit et obscurat, ita cunctorum uirtutes et potentiam sua humilitate  superauit, minimusque fuit inter omnes, ut omnium maior esset. Hac quippe adeo se deiecit, ut qui eum uidisset et pro celebritate nominis uidere gestisset, non ipsum esse, sed discipulorum ultimum crederet. Et cum frequentibus monachorum choris cingeretur, et ueste et uoce, et habitu et incessu minimus omnium erat. Tardus erat ad loquendum, uelox ad audiendum , memor illius precepti: Audi, Isrel , et tace. Hospitalitatis namque et misericordie operibus ita uacabat, ut quotidie sexagenos uel centenos uel eo amplius clericos ad mensam susciperet, quibus larga manu ministrabat, preter quod peregrinis et aliis superuenientibus pauperibus munificus erogabat. Quid eius in cunctos clementissimum animum referam et bonitatem, etiam in eos quos nunquam uiderat euagantem? Et quia non sua sed aliorum lucra quam maxime cogitabat, non se hominibus preesse sed uitiis recolens,

uirga paterna piis, baculusque salutifer egris,
sine alicuius querela existebat.

47. Hac itaque uirtute adeo pollebat, quod in hac  sola diuina consistere precepta, cunctis in propatulo predicabat. Erat namque cogitatione mundus, actione precipuus, discretus in silentio, utilis in uerbo, singulis compassione proximus, pre cunctis contemplatione suspensus, abstinentie robore ualidus, doctrine dapibus refectus, patientie longanimitate humillimus, auctoritate fortitudinis erectus, pietatis gratia benignus, iustitie districtus; et quod inter seculi homines uel leue putabatur uel nichil, hoc in monasteriis dicebat grauissimum esse delictum;  illudque quammaxime diuinum oraculum recolens: Qui audit, dicat: ueni ; uti erat diffusus caritate, cepit omnes intus introducere, et pauperes et ignobiles ad Deum trahere. Monachi uero tepentes et frigidi, plus de presenti quam de futura uita solliciti, ex inuidia cepere pluries resistere, dicentes possessionem monasterio, que tot recipere posset, deesse.

48. Per idem tempus duo cardinales, Ioannes atque Benedictus, apostolice sedis legatione fungentes, ad urbem Pictauium concilium conuocarunt  : in quo centum quadraginta conuocati Patres adfuerunt, qui Philippum regem Francorum, propter Fulconis consulis Andegauensium uxorem, quam in adulterio tenebat, anathematis uindicta percusserunt.  Qua excommunicatione comperta, Guillelmus dux Aquitanorum, qui aderat, totius pudicitie ac sanctitatis inimicus, timens ne similem uindictam pro consimilibus culpis pateretur, nimio furore succensus, iussit omnes illos depredari, flagellari, occidi. Quod ministris suis facere incipientibus, pontifices et abbates huc illucque diffugiunt, et, ut temporalem uitam retinerent, tuta latibula querere contendunt. At uero Bernardus atque Robertus Abreselensis, qui concilio intererant, fortissimi iustitie propugnatores, ac totius iniquitatis et iniustitie expugnatores, aliis turpiter fugientibus, ita immobiles constantesque perstiterunt, ut nec ab incepto excommunicationis desisterent, sed pro Christo mortem uel contumeliam pati gloriossisimum ducerent.  Et quamuis eos persecutores mortem non intulerint, isti, quantum in ipsis est, martyrium pertulerunt.

49. Porro Bernardus in exteriorum administratione procuratores constituerat; ipse uero contemplationi, orationi, silentio et religionis obseruantie inuigilabat; atque in magna puritate uite, monasterium sibi commissum sapienter ac regulariter gubernabat. Tamen diuine pietatis dispositio ibi illum diutius immorari nolebat; quia de illo et per illum aliud facere disponebat. Quapropter contra eum talem persecutionem exoriri permisit, qua cogente illud monasterium dereliquit. Monachi Cluniacenses ecclesiam S. Cypriani sue ditioni debere  esse subditam asserentes, dominum papam Paschalem  , Romanum tunc temporis apicem gubernantem, adierunt; et ut Bernardo, nisi se et ecclesiam suis subiiceret legibus, officium abbatis interdiceret, compulerunt. Quam interdictionem sub disiunctione positam Bernardus audiens, unum membrum disiunctionis, id est officium honoremque abbatis deserere, satis libenter excepit; alterum autem excipere renuit, metuens ne ecclesiam, quam liberam acceperat, seruituti subiiceret; et ex alia  parte uehementer formidans iura Cluniacensium, qui se causam iustam habere dicebant, impedire. Quod uero sibi tutius fore credidit, facere non distulit; exestuans etenim amore paupertatis ac solitudinis, ad secretum eremi a quo fraudulenta uiolentia abstractus fuerat rediit, et mentem suam, que ibi remanserat, inuenit. Qui domno Roberto de Abresello atque uitali de Mauritonio, quorum iam superius mentionem fecimus, est coniunctus.

50. Gallicanas hi regiones nudis pedibus peragrabant; in uillis, castellis, atque urbibus uerbum Dei predicabant; homines ab erroribus uite sue eruentes, quasi ualidi ac robustissimi arietes, diuine potentie uiribus adiuti, muros infidelitatis atque uitiorum impellentes confringebant; corda  hominum ab amore caducarum rerum euellebant; mala eorum colloquia, bonos mores corrumpentia, destruebant; malorum operum nequitias disperdebant; totius iniquitatis coadultam congeriem dissipabant; uirtutes, Deo auctore, cordibus eorum inserentes, plantabant; et plantatas exemplo corroborantes edificabant. Et quamuis mortuorum cadauerum resuscitatores non essent, quod maius est faciebant, id est animas in peccatis mortuas uiuificabant et uiuificatas Deo uere uite coniungebant. Talia igitur signa facientes, quandoque simul, aliquando uero singulatim diuersas prouincias circuibant, quibus machinante diabolo, tribulationes non deerant. Dum igitur Bernardus per maritimas Northmannie partes predicans, uerbum Dei seminaret,  nulli parcebat, nullius amore uel timore ueritatem reticebat.

51. Porro pro consuetudine tunc temporis per totam Northmanniam hoc erat, ut presbyteri publice uxores ducerent  , nuptias celebrarent, filios ac filias procrearent, quibus hereditario iure post obitum suum ecclesias relinquerent; filias suas nuptui tradentes, multoties, si alia deesset possessio, ecclesiam dabant in dotem. Dum autem uxores acciperent, antequam sibi eas coniungerent in presentia parentum iurabant, quod nunquam eas desererent. Hoc itaque facientes iuramento se alligabant, quod nunquam fornicatores esse desinerent, nunquam ad Christi corpus et sanguinem nisi rei et indigni accederent, et indigne accedentes  iudicium sibi manducarent et biberent. Contra hanc mortiferam consuetudinem seruus Dei Bernardus in conuenticulis sacerdotum studiose disputabat, et ut eam relinquerent magnopere satagebat. Quosdam itaque abstraxit; maximam tamen partem illorum ab huius mortis abstrahere nequiuit barathro; unde factum est ut uxores presbyterorum, metuentes ab eis disiungi, cum suis auxiliariis eum perimere quererent; ipsi quoque sacerdotes insidias pararent, deterrendo eum ut a predicatione reuocarent.

 52. Quadam namque die dum in Constantiis, ciuitate maritima Northmannie, populo publice predicaret, quidam archidiaconus uxorem habens et filios, cum magno presbyterorum atque clericorum comitatu aduenit et cur ipse, qui monachus ac mundo mortuus erat, uiuentibus predicaret requisiuit. Bernardus autem circumuentus ab eis, in presentia totius populi sic respondit: »Nonne, frater carissime, in Scriptura Dei legisti, quod Samson ille fortissimus de mandibula asini mortui inimicos suos interfecit?  Et he occasione accepta, populo audiente, ad defensionem suam huius Scripture capitulum exposuit. Samson, inquit, qui sol interpretatur, Christum solem iustitie significat; inimici eius demones, et peccatores homines,  sibi per malitiam coherentes, Christum et ipsius legem impugnantes; asinus mortuus, simplicem populum, obedientem, iugum suaue Christi et onus eius leue portantem, humilitatis uias sectantem, mundo mortuum, id est peccatis et uitiis mortificatum, ut ait Scriptura: Mortui enim estis, et uita uestra abscondita est cum Christo in Deo .

53. »Mandibula, ossium robur habens, durius mollitie carnis, instrumentum mordendi et mandendi in capite asini, predicatorem designat Ecclesie: qui ossium robur habere debet, quia peccatis et uitiis uiriliter resistere debet, aduersaque pro defensione iustitie et sanctitatis fortiter sustinere. Mollitie carnis predicator durior debet existere, quia carnalem uoluptatis delectationem, durioris abstinentie  labore a uita et conuersatione sua resecare debet; non uitiis, emollientibus mentem, eneruiter subiacere. Instrumentum mandendi predicator existit, si uerbum Dei , subtiliter intelligit; si intelligens, operibus adimplet quod dicit; quia si bene docet et male uiuit, non instruit populum sed corrumpit: dum enim male uiuit, predicatio eius contemnitur et non recipitur, et exemplo illius populus non edificatur, sed destruitur. Oportet ergo ut bene uiuat; et Scripturam, cibum animarum commasticando et conterendo, subtiliter discutiat; uidelicet ut historicam intelligentiam ab allegorica discernat,  a tropologica diuidat allegoricam, tropologicam ab anagogica semoueat: et sic masticatum et minutatim contritum cibum uerbi Dei, sibi prius per rectam operationem, saporis eius uirtutem degustando transglutiat; deinde ad corpus mortui asini traiiciat, hoc est ad intelligentie capacitatem simplicis populi et seipsum mortificantis, deducat; ut eum uidelicet, per omnes supradictos intelligentiarum modos, ad uitam eternam capessendam informare studeat; quatenus per assidue predicationis doctrinam, discrete ac sapienter dispositam, actus et conuersationis  illius ad meliora promoueat. Seipsum etiam instrumentum mordendi esse, obliuioni non tradat; ut peccatores a corpore diaboli per morsum correptionis et increpationes abscindat, et corpori Christi, que est Ecclesia, lamentis penitentie iustificatos restituat. Et sicut in eminentiori parte asini, in capite scilicet, per dignitatem prelationis existit; sic transcendat populum, qui per asinum intelligitur, uirtute operis et sanctitate conuersationis.

54. »uides itaque, frater carissime, secundum auctoritatem sacre Scripture, quia si Christianus populus, qui per asinum mortuum intelligitur, debet mundo mortuus esse, multo magis predicator illius, qui per mandibulam designatur, Christo confixus  cruci , et mundo mortuus debet existere; sicut uerus ille predicator mundo de seipso dicebat, Christo confixus cruci, ut per auctoritatem mortificationis sue, uiuentes adhuc in peccatis et uitiis possit castigare, et castigatos sibi mortuo conformes efficere, ut adimpleatur quod Apostolus dicit: Estote imitatores mei, sicut et ego Christi . Igitur, cum predicator Ecclesie mundo debeat mortuus esse, et illius a populo predicatio contemnatur, cuius uita uitiis et peccatis mortificata necdum creditur; qua ratione, quia sum monachus et mundo mortuus, potes me a predicatione prohibere, qui exemplo mortificate uite mee possum populis prodesse, et uerbo doctrine illos, ad meliora promouere? Et cum constet B. Gregorium atque Martinum,  aliosque quamplures sanctos monachos, mortificationis sue merito, pastorale regimen in ecclesiis accepisse, et cum honore prelationis, officium predicationis; inde consequens hoc trahitur, quod per uirtutem mortificationis peruenitur ad licentiam predicationis. Itaque, quia sum monachus et mundo mortuus, non mihi fas predicandi aufertur, sed multo melius confertur. »Hec, et alia huiusmodi uiro Dei prosequente, atque populo secum acclamante, nutu Dei predictus archidiaconus ferocitatem atque arrogantiam animi sui aliquantisper deposuit, et presbyteros atque uxores eorum ab eius lesione compescuit, quorum quarumque tanta multitudo in solemnitate Pentecostes confluxerat, ut uidelicet iuxta  morem patrie principali ecclesie redderent debitas processiones, quod uix locus ille capere sufficeret. Miles autem Christi Bernardus, ut dictum est, populis predicabat: quamobrem foris pugnas, intus timores patienter sustinebat.



CAPUT uII. Pro defensione abbatie iter Romanum bis susceptum; ea relicta, alibi discipuli collecti.

55. Interea monachi S. Cypriani, per annos ferme quatuor multis laboribus atque expensis satagentes, ut a calumnia Cluniacensium Ecclesiam suam liberarent, facere nequiuerunt. Qua difficultate necessitatis compulsi, cum Pictauiensis episcopi litteris eremum adeunt, abbatem suum inueniunt; et ut Ecclesie sue laboranti succurreret, rogauerunt. Qui  pietate tactus, atque sui episcopi iussione coactus, ad S. Cyprianum rediit, ibique diebus aliquot habitauit. Ac deinceps, episcopo ac monachis impellentibus, paucis secum de eremo fratribus assumptis, ipse in asino residens, paupertatis sue uestibus indutus, id est eremiticis, cum tam humili comitatu Roman petiit. Ad quam post multos labores perueniens, dominum papam Paschalem adiit, et cur se abbatis officio priuasset requisiuit. Apostolicus uero, quia multa audierat de eius sanctitate, per cardinales suos, Ioannem et Benedictum, qui illum antea in Aquitania nouerant, et ipsius in concilio constantiam ad excommunicandum regem uiderant, illum benigne suscepit; atque illius manum tenens, in secretum oratorium duxit; et solus cum solo, magna  parte diei, colloquium habuit. Deinceps uero illum ad palatium reduxit, eique officium quod interdixerat, in communi audientia benigne reddidit. Dehinc Bernardus, accepta ab eo benedictione, Pictauium rediit, monasteriumque suum per aliquot annos in pace tenuit.

56. uerum monachi, illius magisterio coacti teporem uite in rigorem mutare discipline, ac dissolutionem conuersationis in districtiorem obseruantiam tramitis regularis, dum sibi conspiciunt illicita non licere  assueta relinquere, conati sunt illum e monasterio aliquo modo depellere. Furto enim ab eius edibus tritici et uini partem maximam abstraxerunt et absconderunt, ut, cum non haberet unde sibi subditos pauperesque in quibus  recreandis maxime delectabatur, pasceret, tedio affectus acquirendi uictualia, ad eremi secreta remearet. Sed non est sapientia, non est scientia, non est consilium contra Dominum. Nam dum rei familiaris angustiis illum arctare satagunt, abundantioribus diuitiis copiosum reddunt. Canonicus etenim quidam, qui eum pauperum procuratorem piissimum nouerat, ei sub eodem tempore tantum frumenti uiniquo contulit, quantum sibi ad transigendum annum sufficere posse credidit. Diuina quoque dispositio in eodem anno frumentum uinumque, quod monachi recondiderant, ei reddidit; sed prius eos penis ultricis mortis miserabiliter afflixit. Complices uero illorum qui penaliter obierant, nec morte eorum  territi, dum sanctum uirum hoc modo extrudere nequeunt, alium inquirunt. Cluniacensibus namque monachis fugerunt, sese in auxilium fore spondentes, ut S. Cypriani monasterium suis legibus subiiciant; quia si hoc fieret, Bernardum inde recessurum minime dubitabant. Qua suggestionis exhortatione animati Cluniacenses, dominum papam iterum adeunt, et ut Bernardum ab officio abbatis suspenderet nisi illis subderet monasterium, denuo compulerunt.

57. Bernardus igitur ex integro resumens laborem, ne grauioris fortune ictibus succumberet, metuens peccare, si propter desidiam ac negligentiam suam S. Cypriani monasterium suam amitteret libertatem, iterum Romam ueniens, supradictum papam  rogauit ut utriusque partis causas attente discuteret, et iustum iudicium faceret. Quod ille facere subterfugiens, imperauit, ut aut ecclesiam Cluniacensibus subderet, aut nunquam in illa abbatia officium exerceret. Porro uir Dei, postquam pro certo cognouit quod in Romana curia nichil proficeret, nec apostolicum a sue uoluntatis decreto flecteret, sublimioris curie audientiam appellare compulsus est  : que quamuis apud mortalium pretoria inueniri nequeat, unde tamen hanc Bernardo expeti oporteret non latebat. Zelo igitur iustitie accensus, illud Salomonis secutus: Iustus ut leo confidens absque terrore erit, dominum papam, et omnes illius in hac re complices, non presumptuosa audacitate, sed libera magnanimitate, in extremi iudicii examine ante iudicium,  nullis ignorantie tenebris falli, aliquibus muneribus corrumpi nescium, constanter inuitauit. Papa autem tanta uocis audita libertate, pre indignatione uirum Dei a se discedere iussit: dehinc consiliarios suos, quid super hac re sibi foret agendum requisiuit. Illi autem unanimiter responderunt, quatenus cum tanta hominis sanctitate ante iudicem omnium de cause huius controuersia disceptare non esset securum, nec alicuius disceptationis contra ipsum se participes ullo modo fore concedunt; imo communis consideratione decreti iustum esse astruunt, ut sua illi dignitas restituatur, et de illato labore et iniuria ab illo uenia postuletur. Ioannes uero atque Benedictus, duo cardinales qui presentes aderant, uirtutum illius magnifica preconia, que in Aquitania  nouerant, audiente apostolico propalabant; talemque nunc illum Romanis predicabant, qualem in Pictauiensi concilio, ubi pro iustitia paratus fuerat pati martyrium, ipsimet uiderant.

58. Apostolicus autem, tanta uiri perfectione cognita, animum ab indignatione compescuit; et ut in concilium remearet, mandauit. Quo ingresso, ut pro se loqueretur concessit, et ut licentius ab omnibus audiretur, silentium indixit. uir autem Domini sic cepit: »uestre sublimitatis excellentiam, reuerendissime papa, deprecor, ut me pauca nec a ueritate discrepantia dicturum paulisper sustineat. Iam ab annis precedentibus hoc uestra paternitas, et quamplures qui huic sacro conuentui intersunt,  uite et sapientie sue merito multum honorabiles uiri hoc non nesciunt, quatenus S. Cypriani ecclesia que nostre paruitatis regimini commissa est, multorum annorum curriculis sua utens libertate in magna religione refloruit, antequam Cluniacense monasterium esse ceperit. Nunc uero Cluniacensis abbas, iuxta Isaie uaticinium, ad uxorem meam hinnire non desinit  , et mihi qualicunque abbati tamen ueluti archiabbas superba tyrannide dominari appetit; et quod nostra ecclesia ut ancilla sibi famuletur, sua regnet et imperet, efficere satagit;  quod genus ambitionis nouum et inauditum: nam ab illo  exordium accipit,  nisi in sua radice stirpitus amputetur, multam uirulente prolis propaginem emiserit, corruptionisque immense seminarium, si oriri permittatur, pullulauerit. Hoc sane tam detestabile malum, quod propter magnitudinem uestri censura iudicii merito abscindet non dubito, nouum et insolens dixerim. In litteris etenim diuinitus collatis archiepiscopos, archipresbyteros, archidiaconos legimus; archiabbatum uero nomina, in illis necdum inuenimus. S. Benedicti Regula  ut abbas solummodo ius disponendi omnia in suo monasterio habeat, constituit; de archiabbate uero penitus tacuit, quia neminem huius superbe  uanitatis appetitorem in mundo fuisse uel fore credidit. Cuius calumnie falsitatem ut ostendam, si mihi detur locus defensionis, nostrique monasterii astruam libertatem, excellentissime Patrum, adueni; Romaneque curie tanto securius presentiam adii, quanto certius, sub nostre considerationis examine, in illa preiudicium et iniustitiam nullo modo posse preualere, cognoui. Nostri igitur loci conuentus, cuius legatione fungor, meeque paruitatis humilitas rogat, ut uestre maiestatis precellens sublimitas, que in eminentiori parte locata est corporis Christi, quod est Ecclesia, more capitis ceteris inferioribus membris regimen impendat; totiusque corporis compagem, secundum regulas iustitie reddentis unicuique quod suum est, in pace teneat; membro  patienti condoleat, utriusque causam partis attente discutiens; iustumque iudicium faciat, nullius transitorii commodi considerans emolumentum; sed eterne retributionis interminabilem fructum.

59. His luculenter peractis, uir sanctus tacuit; apostolicus autem cause Cluniacensium monachorum assertoribus, ut dicerent, imperauit. Sed hi, quia ueritatis non habentis angulos argumenta, quibus  S. Cypriani ecclesiam suis legibus debere esse subditam, inuenire nequeunt, per ambages palliatas ambitionibus et circuitionibus plenas, commenta quedam fingere incipiunt. Que dum iustitie regulis penitus dissentire conuentus qui aderat intellexit, S. Cypriani monasterium liberum ab illis esse astruitur: hocque iudicium apostolicus  confirmans, sancto uiro abbatis officium, quod interdixerat reddidit, atque multis precibus hoc ab illo obtinere uoluit, ut cardinalis sacerdotii dignitatem susciperet, et Rome secum ecclesiasticarum causarum negotia tractaturus remaneret. Sed Bernardus in secreto eremi assidua contemplatione cupiens satiari, exterioris sollicitudinis implicationem suscipere timuit, atque roganti minime acquieuit; imo, ut monasterium quod regebat deserere, et ad solitudinem redire liceret petiit: quod multis supplicationibus  uix tandem impetrauit. Papa autem tante constantie tanteque sanctitatis hominem, qui nichil in mundo cuperet, nichil nisi Deum solummodo quereret, quia secum retinere non potuit, ei huiusmodi officium iniunxit: scilicet ut populis predicaret, confessiones acciperet, penitentias iniungeret, baptizaret, regiones circuiret, et omnia que publico predicatori sunt agenda sollicitus expleret. At postquam ei uicem apostolatus tradidit, nolens ut apostolorum uicario, quem sine pecunia ad predicandum destinabat, uictus deficeret, monuit ut ab illis cibum corporis acciperet, quos uerbo salutis reficeret, uolensque a seipso incipere, ad prandium inuitauit; et quoniam diu Rome moratus est, participem sue mense quotidie constituit.

 60. Exiuit Bernardus benedictione ab illo accepta: Pictauium rediit, et post paucos dies monasterium deserens, ac multo animi ardore anachoresim sectari cupiens, cum paucis discipulis Causeum insulam  intrauit; ibique diutius immorari cupiens, non potuit. Piratica namque multitudo predonum, predicte insule littoribus applicuit, qui altaris ecclesiole illius uasa ac indumenta sibi diripuerunt, atque in ipsius presentia turpiter tractauerunt. Ille autem res sacratas conspiciens uiliter dehonestari, tanta animi commotione ac indignatione hanc dehonestationem fieri indoluit, quod non post multum temporis huius rei causa, insulam, ad eam deinceps non rediturus, deseruit; et ad siluas remeans, in illis habitauit.  uoluit etenim Dominus hanc a piratis fieri depredationem, ut a septo illius insule Bernardum extraheret, et ad mediterranea loca reduceret  : in quibus non soli sibi, sed aliis quamplurimis prodesset. Monachi uero S. Cypriani, uidentes quod eum amplius non haberent, cum ipsius consilio et beneuolentia alium sibi abbatem constituunt. Transactis deinde aliquot diebus, aquatici raptores, quorum paulo superius mentionem fecimus, qui uirum Dei et res altaris ipsius dehonestauerant, iussu sui principis, Heoboldi nomine, piratarum omnium ferme crudelissimi, dum naues insequuntur, quas depredari cupiunt, marinis fluctibus infelices absorpti sunt. Nec mirum, si submersionis morte pereant,  qui innumeros fideles eodem mortis genere interire cegerant. Ad horum uero obitum innumerabiles exercitus demonum, in coruorum specie, conuenientes, terrena caligine eris spatia repleuerunt; tubisque buccinantes horribili sonitu, sub carnali effigie, animo prope nauigantium grauiter exterruerunt. Hi, quia sacerdotes deerant, eorum exsequias celebraturi conuenerunt: hi miserrimas eorum animas susceperunt, non ut eos ad paradisi gaudia transueherent, sed ut ad ima barathri loris igneis pertraherent: exitus autem uite eorum tales animarum  commendatores habuit, qui ministros Ecclesie Christi habere non meruit.

61. In diebus illis necdum Bernardus aliquam congregationem adunauerat, necdum aliquod monasterium facere inchoabat; sed anachoresim ardenter sectari sitiens, in loco, qui Quercus docta dicitur, cum paucis discipulis latitabat. Comperto autem, fama referente, quod ille ad S. Cyprianum ultra non rediret, nec ad insule mansionem, omnibus inamabilem propter difficilem ingressum et exitum, remearet, multi ad eum confluere ceperunt, cupientes eius eruditionibus institui, uiteque exemplis roborari. Sed non habentibus illis unde uiuerent, nisi labore manuum acquirerent, ipsa necessitas insistere laboribus imperabat, ac multiplex prolixitas  familiarium psalmorum, quos tunc temporis dicebant, eos magna parte diei ab operis studio detinebat. Quamobrem fratres sanctum uirum adeunt, et quid de hac re decernat, requirunt. Quibus ille respondit: »Psalmos quidem, qui per omniafere monasteria ex more decantantur, nisi Dominus aliquid reuelet, uereor omittere; ipsa tamen necessitas uos iubet studiosius laborare. Sed hoc uidetur idoneum, ut Deum interim attentius precari studeamus, quatenus nobis aliquo modo innuat quid super hac re facere debeamus.«

62. Post octo itaque dies consummata oratione, in subsequenti nocte tantus sopor cunctos oppressit, etiam uirum Dei Bernardum, qui ante ceteros in profunda nocte semper solebat surgere, ut nullus a  somno sese emergere posset, donec lux clara diei illorum oculos perfunderet: qui surgentes regulari tamen modo officium incipiunt, quod transacta ferme media parte diei uix peregerunt. Que soporis oppressio reuera fuit relinquendi supradictos psalmos diuinitus missa reuelatio, presertim quia nox illa hiemalis erat, ad cuius usque uix medium aliquis eorum dormire solebat. Domnus autem Bernardus ab illo tempore hos psalmos dicere pretermisit, et discipulis suis ut ab illis deinceps quiescerent imperauit: dixitque se pro certo scire, quod Deus malebat illos laborando sibi uictum acquirere, quam tam multiplicibus psalmodiis insistere. Porro quidam nobilis, Radulphus Fulgeriensis uidelicet, cuius hec  quam incolebant silua erat, timens illam per agriculturam eorum exstirpari, ferre non potuit; eo quod Fulgeriis castro suo uicina consistebat, et eam quam maxime diligens, ut feras suis uenatibus retineret, uallo circumdederat. Quapropter aliam siluam eis dedit, Sauiniensem uidelicet multo meliorem, solo terre fertilem, fluminibus iucundam, sed a castro suo sex milliariis longius altera remotam: in qua sibi congruam habitationem fecerunt ac construxerunt, et ibi labore manuum uictum acquirentes, paucis in priori loco fratribus relictis, per annos  aliquot habitauerunt. Domnus autem uitalis, de quo mentionem fecimus, in eadem silua cellam sibi fabricauerat, distantem ab istis, duobus fere stadiis, in qua postea cenobium construxit. Sed quoniam diuina dispositio duo tam magna luminaria insimul cohabitare noluit, unum illorum ibi remanere fecit, alium ad alias perlustrandas regiones destinauit.



CAPUT uIII. Monasterium in Perchensi comitatu exstructum: beneficia accepta, et in alios collata.

63. Commouit igitur diuine nutus prouidentie mentem sui famuli Bernardi, omniumque discipulorum eius, ut ad alias migrarent regiones, et longinquas adirent solitudines. Quapropter minorem ex discipulis suis misit ad inquirendam alicuius  eremi uastitatem, in qua sibi tam amplam fabricarent habitationem, que omnes simul capere posset, ut nullus eorum cogeretur absque ipso habitare, quia hoc erat illis molestissimum ferre. Tantam etenim ex uerbis eius et presentia habebant consolationem, ut mallent cum ipso grauissime paupertatis onus sustinere, quam sine illo diuitiis abundare. Qui cum nullam talem inuenissent, et ad eum cum nullo laboris fructu remearent; intimatur eis

Celitus, ut redeant properanter, et ut loca querant,
Congrua Bernardo, celo quandoque locando.
Nam cuidam illorum talis in somniis apparuit uisio, angelico monstrante ministerio: uidebatur etenim sibi, quod quidam iuuenis, splendidus aspectu, niueoque decorus amictu, manum suam super eius  caput poneret, taliaque uerba depromeret: »Festinanter a somno surgite, ac ad Rotrocum  Particensem consulem  , uobis quod queritis daturum, iter uestrum dirigite.« Qui protinus euigilans, quod uiderat sociis enarrauit. Illi uero paruipendentes uisionem, ad magistrum redeunt, et quod nullam adeo sibi idoneam inuenissent mansionem referunt. Postea autem ex discipulis eius duo, post multam inquisitionem non inuente habitationis, memores relate a socio uisionis, tandem ad predictum comitem perueniunt, et quid quererent exponunt. Ille uero petitioni benignissime acquiescens, pollicitus est se postulata daturum.

64. Possidebat siquidem idem uenerabilis princeps  quoddam territorium, quod Arcisse nuncupatur, a Nouigento  castro suo uno milliario sepositum, solo terre fecundum, siluis ab omni latere contiguum, fontibus et aquis irriguum, pratorum amenitate conspicuum, uinearum culture ac domorum  edificationi congruum, omniumque rerum usibus opportunum; in eo antecessores sui oratorium construxerant atque stagnum fecerant et uirgulta plantauerant. Ad quod demonstrandum illos duos monachos sine aliqua dilatione perduxit, illudque sancto uiro Dei Bernardo ac monachis eius perpetualiter possidendum concessit. Quo discipuli suscepto leti, omnium Datori bonorum grates debitas ipsique principi detulerunt, et uisionem, quam a sodali perceperant, ueram fuisse, tam prospero tamque celeri euentu certificati, minime dubitarunt. Qui a comite redire iussi abierunt et, ut ipse mandauerat, magistrum adduxerunt. Quem quidem consul debita diligentia uenerari studuit. Sed quorumdam deceptus consilio, atque maternis iussis obtemperans, donum  quod fecerat ei retraxit. Predictum tamen Dei famulum ad aliud suscipiendum territorium diligenter inuitauit. Beatrix  namque mater ipsius, sanctum uirum illis in diebus a uicina Nouigenti remouere magnopere satagebat, quoniam ex affinitate illius, Cluniacensibus monachis aliqua suboriri incommoda formidabat, quorum quamplures in predicto oppido adunauerat. Porro Bernardus, qui quibuslibet ictibus fortune resistebat immobilis, qui nulla rerum accidentium incommoditate poterat perturbari, nichil hac in re similiter commotus, sed ut semper erat mente serenus ac uultu hilaris, quod consul iam sepefatus offerebat non respuit, sed ad illud explorandum duos in crastino discipulos transmisit. Qui ductore preuio ad locum ueniunt, qui  Tironus dicitur  : quem diligenter inspicientes, eodem die ad magistrum regrediuntur, referuntque quid de demonstrato sibi loco uideretur. uidimus enim, inquiunt, cui fere cuncta usibus humanis necessaria desunt; dumque incassum se laborasse conspiciunt, animo consternati, unde uenerant in crastino redituros disponunt.

65. Sequenti itaque nocte super territorium quod a consule accepturus erat,

Pendula uicinas inflammans lumine terras
Lampada, Bernardo celo monstrata sereno,
tanto radiorum iubare coruscabat, ut a luce illius ignicoma per circuitum rutilaret tota prouincia. Que nimirum tibi reuelatio,

 Admonet, imo iubet comitis ne dona refutes.
Et dum mane facto discipuli remeare ad propria pararent, ipse intulit se prius locum uisurum quam recederent. Qui ueniens ad siluam, que Tiro dicitur, eam studiosius peragrare curauit: et sibi situs  et loci facies sic placuit, quod ab ipso postea mens eius auelli non potuit. Non tamen sibi ita animum illius agglutinauit, uel amenitas regionis uel amplitudo possessionis, uel pratorum aut fluuiorum iucunda speciositas, aut uinearum copia, uel frugiferi soli fertilis fecunditas; sed diuine dispositionis per premonstratam reuelationem imposita necessitas. Accepta itaque a consule hac possessiuncula, uir Domini Bernardus, ad discipulos suos, qui in Northmannie ac Britannie finibus remanserant, remeauit, ut illos ad se colligeret, collectos ad locum quem acceperat, secum festinantius adduceret.

66. Hic dum a Nouigento Mauritaniam  tenderet, miles quidam, paganus de Tilleio nomine   eamdem carpens uiam, illum in asello residentem duosque ex discipulis suis, qui secum pedites incedebant, assequitur: quos sub eremiticis pannis subobsitos conspiciens, ex ipso humilitatis et paupertatis habitu, bone conscientie uiros ac mundi contemptores existimauit, simulque labori eorum compatiens, quo tenderent requisiuit. Cui uir Dei Bernardus, illa die se usque Mauritaniam ituros, si possent, respondit. Quod ille audiens, se eiusdem uille habitatorem esse asseruit, et ut secum hospitari dignarentur, supplici deuotione rogauit. uir autem Domini hospitium, quod sibi caritas offerebat, nequaquam refutauit, sed cum debita gratiarum actione suscepit. Dehinc hospitem suum in uie  spatio, pane uerbi Dei reficere curabat, et salutaris doctrine monitis imbuebat. Paganus itaque Mauritaniam perueniens, uirum Dei ad domum suam deducit, eique totius humanitatis officia cum maxima animi alacritate et sollicitudine impendere cupiebat, ut uersa uice illum pasceret, a quo celestis refectionem sapientie in itinere accepisset.

67. Sed humani generis inimicus omniumque bonorum emulus, alterius caritati, alterius uero inuidens refectioni, suscipientis atque suscepti hospitis letitiam inturbare cupiens, armigerum ipsius pagani, malitie sue ueneno adeousque infecit, ut in crepusculo noctis equum domini sui dextrarium  per latrocinium abduceret. Quo paganus cognito, tristis efficitur, qui equum maxime diligebat,  utpote quem ad sui tutelam corporis pernecessarium nouerat: erat enim tunc temporis non mediocris guerra inter Belismenses  atque Mauritanienses. uerum ne festiue hospitalitatis letitiam  tristitie sue tenebris obnubilaret, hilarem uultum foris exhibuit, tristitiamque suam dissimulans, hospites suos ut pranderent alacriter monuit. At uero uirum Dei damnum et mestitia sui hospitis latere non potuit, eiusque animum consolatoriis uerbis letificare studuit, et quia non multum pro re transitoria dolere deberet, rationabiliter ostendit. Sed diuine bonitatis pia dignatio uoluit declarare cuius meriti hospitem paganus hospitio susceperat;

Dum fur ducit equum, tantus stupor opprimit illum,
Nescius ut redeat deinceps, et furta reducat.
Nam ita sensus et intelligentiam latronis excecari permisit, ut loca, uias, uillas, in quibus ab ipsa sua  infantia nutritus fuerat, minime cognosceret, sed Mauritaniam Belismum esse existimaret, et e conuerso de Belismo Mauritaniam in animo faceret: et factum est, ut tota illa nocte Belismum, quasi Mauritaniensium hostilem terram, deuitaret, et ad Mauritaniensem uillam, quasi ad tutum Belismi latibulum, confugeret.

68. Hac itaque excecatione deceptus, Mauritaniam rediit, et ante ostium domus illius pagani assistens, in loco, ad quem cum equo fugere intenderat, se esse exstimauit. Qui tenens, et interrogatus qua de causa sic redierit, ipse ueritatem non reticens, quod diuina sic potentia cegerat, ut eadem nocte remearet, respondit:

Sic Bernardus agit precibus, sic predita reddit.
 Hec sunt tua, Christe, magnalia; he tue sunt, Christe, uirtutes; hoc perpulchrum pro amici tui merito mundo prebes spectaculum, quatenus furem sic ebrium et amentem malitia sua redderet, ut a quibus equum per furtum abduxerat, ad illos quasi ad susceptores furti reduceret; et quos reatus facinoris sui deuitare sub capitis sui periculo commonebat, ad illos uelut ad fidos uite sue defensores festinaret. Quod paganus mente considerans, uirum Dei ab illo tempore mirari et amare studuit, non quantum uoluit, sed quantum potuit; et monasterio eius multam postea pecuniam contulit.

69. Bernardus uero, itinere quod ceperat consummato, discipulos suos collegit, et secum Tironum  adducens, ibi cum eis deinceps habitauit. Anno igitur incarnati uerbi millesimo centesimo nono, aggregatis discipulis, accepta benedictione a bone memorie domino Iuone  , Carnotensis Ecclesie  tunc temporis pontifice, primam missam celebrauit in die sancto Pasche in monasterio ligneo iam edificato, in possessione quam sibi memoratus princeps Rotrocus donauerat. In hac uero solitudine multum sibi dilecta, eo quod diuinitus fuerat premonstrata, uir Dei constanter uiriliterque agebat, fratresque ad edificationem loci studiose incitabat, et celestis uite disciplinis atque eruditionibus studiosius informabat, dicens: »En, fratres karissimi, nunc eremum, locum satis nobis competentem, satis apertum, silentio ac quieti congruum, diuinisque meditationibus et orationibus opportunum. Hic Christi crux est baiulanda; hic immarcessibilis uite corona promerenda, quam diu quesiuit uestra deuotio, quam uobis post modum conferre dignata est  diuine largitatis pia dignatio. At si uobis displicet, quod usibus hominum non congruit eius habilitas; uel hoc placeat, quod uiris tantummodo religiosis atque solitariam uitam querentibus eius est competens solitudinis opportunitas, hoc insuper conferet uobis huius loci asperitas, quod falsorum fratrum, bonos mores prauis colloquiis ac sinistris exemplis corrumpentium, uel propter ipsam rerum inopiam, diutius non erit uobis conficta societas.«

70. Tunc temporis causa cuiusdam eluuiei pluuiarum, que in antecedentibus annis precesserant, solo terre non ualente reddere fruges, tanta fames erat, ut multa millia hominum panis inopia cogente morerentur  . Multitudo autem monachorum, que cum Bernardo erat, annona penitus, sed et pecunia  unde emi posset, carebat; et tamen, euangelico obtemperans oraculo, regnum Dei attentius querebat, nec cetera sibi deneganda formidabat. Illis itaque de diuina largitate minime diffidentibus, atque precibus et labori perseueranter insistentibus, ille qui misertus famulo suo Danieli, per Habacuc de Iudea prandium transmisit in Babyloniam, idem ipse Willermi  , tunc temporis Niuernensium consulis, animum prouocauit, ut uiro Dei Bernardo, in abditissimis Pertici siluarum solitudinibus latitanti, quem necdum nisi fama cognouerat, ingens uas aureum de Burgundia mitteret  , quo uendito annona comparari posset, que monachis illo in tempore secum habitantibus, nec non et mendicis sufficeret. Tali igitur presagio diuinitus animati,  atque uiri Dei crebris admonitionibus confortati, ad edificationem loci sese accingunt, laboribus insistunt;  ita tamen quod orationis et silentii religionisque studium non postponunt.

71. Erant namque sanctitatis feruore succensi, quodlibet paupertatis onus ferre parati, habitatoribus illius patrie penitus ignoti, habitum quidem monachi habentes, sed uilem, incultum, uillosum, a ceterorum habitu monachorum ualde dissimilem, ouibus ipsis a quibus sumptus fuerat ualde consimilem. Paupertatis etenim imperium, que uilius possent comparari, eos habere indumenta compellebat; a quo et S. Benedicti Regula, cuius professores erant, minime discrepabat. Porro huiusmodi habitum rudes atque bestiales homines, in illis partibus habitantes, quia antea non nouerant, abhorrebant; nec monachos eos, sed Saracenos, per subterraneas  cauernas ad explorandos ciues suos aduenisse existimabant. Quo rumore permoti affines indigene mittunt exploratores: qui protinus accedentes, considerant homines imbelles atque inermes, nichil mali machinantes, cellas modicas texentes, non castra aut turres erigentes; qui non bella fremerent, sed psalmos hymnosque ruminarent.

72. Redeunt spe meliora reportantes, reaque pectora tundentes, renuntiantque suis, non Saracenos, sed prophetas nouos a Deo missos resedisse in deserto. Quo diuulgato, ruunt populi, diuites et pauperes pariter, uidere cupidi. uir itaque sanctus conspiciens tantam multitudinem aduentare, prodit ad publicum, affatur populum, docet quem timere cuiue debeant seruire; hortatur eos celestia terrenis preponere,  transitoria pro eternis commutare. Dum igitur ad se confluentes sic instrueret, et quam gloriosum atque mirabile sit hominem deificari participatione summi boni declararet, quam misera ac transitoria sit uite huius felicitas demonstraret, et quam dira atque permanentia tormenta apud inferos peccatoribus post mortem maneant comprobaret, multi territi atque compuncti, seculo renuntiabant, monachicumque habitum assumentes, magisterio illius sese submittebant.

73. Nostra quoque pagina, quasi uilipendendo quedam minima, non negligat enarrare, per que summa prouidentia sui militis sanctitatem diligenter uoluit propalare. uir itaque Domini, dum Tironie solitudinis incola nouus existeret, contigit ut  pastor bucularum illius, quadam forte die negligentius agens, uitulum in silua derelinqueret, quem  se deseruisse comperiens, siluam peragrando studiosissime quesiuit, nec inuenit. uir autem Domini post biduum, extra cellule sue portam, cum aliquot fratribus sub umbra cuiusdam arboris residens, ab opacitate siluarum lupum conspicit egredientem, lento passu uitulum deducentem; et ne a quadam semita, que a silua usque ad cellam uiri Dei per quamdam camporum planitiem tendebat, exorbitaret, caude sue  leniter minantem. O mira res!

Fit uituli custos mordax lupus atque reductor,
Et reprimit dentes ieiunos atque rapaces.
Qui cum recto itinere proprius accederet, monachi, qui cum seruo Dei erant, uitulum esse suum, quem pastor eorum amiserat, recognoscunt, lupineque  rabiei rapacem ingluuiem non solum ei pepercisse, sed etiam illum custodisse atque reduxisse, stupore mentis attoniti, ultra quam credibile sit, admirati sunt. Lupus uero, ob presentiam monachorum conspectumque nichil territus, ferme usque ad uiri Dei pedes propinquare non timuit, atque blandienti uultu illum conspiciens paulisper substitit, demissoque capite illi, quasi uitulum suum commendans, ad siluas remeauit. O sanctissimi Bernardi potentem innocentiam! O humilitatem imperiosissimam! que sic belluinam ferocitatem alligat, ut sibi non queat obesse, imo cogatur prodesse.

74. Porro uir Dei Bernardus, diuine caritatis uisceribus diffusus, atque de Dei bonitatis largitate  confisus, exemploque ipsius corroboratus, dicentis: Eum qui uenit ad me non eiiciam foras, nullum excludere uolebat; sed ut omnes Christo conformes redderet, uerbo et exemplo satagebat. Multi etiam monachi, uiri sancti ac religiosi, ex diuersis monasteriis, fama sanctitatis illius permoti, ad eum concurrere festinabant, ut nouum Antonium in eremo residentem uiderent, atque paupertatis illius uestigiis inhererent. Plerique etiam nobiles undique conueniebant, ac omnipotentis Dei tirocinio seipsos applicantes, eius cohabitationem expetebant. Nonnulli etiam filios atque propinquos suos, Domino, per illius magisterium instituendos, offerebant, quorum plures ad magne perfectionis culmen, serui Dei exemplo et institutionibus, peruenerunt; qui postea ad  regendas ecclesias assumpti, diuersorum cenobiorum abbates exstiterunt.

75. Quadam itaque die, dum uir Dei Bernardus monachos benediceret, quidam monachus, Ligerius nomine, uir religiosus atque sacerdos adfuit, qui ab alto eris flores rosarum, super

Quos sibi consociat monachos habituque figurat,
descendere conspexit. uoluit namque Dominus ostendere per exterioris miraculi signum, siue sui confessoris meritum, siue quod ad florigeram sanctitatis  uitam conscientias renouaret hominum. Transacto deinde unius anni curriculo quidam monachus, cui Antiquillus nomen, uir magne simplicitatis atque innocentie, qui aderat, uidit quod:

Quosdam Bernardus senior, non ad bona tardus,
Dum superis offert, et uerba precantia profert,
Nix, et ros pariter super hos cadit, atque patenter
Ex alto flores simul adueniunt, et odores.
Tali etenim ostensione prodigii placuit diuine uoluntati sui militis declarare priuilegium, uel uite monastice puritatem atque celibatum.

76. Quadam die, dum uir Domini Bernardus in oratorio contemplationi esset intentus, fratribus in alto laborantibus, ignis uerno tempore aridam siluam inuasit: qui flatu uentorum uehementi impulsus,  usque ad maximam densitatem ueprium, qua undique cellula eorum cingebatur, peruenit: que ueprium densitas, flammis correpta, omnes officinas eorum fere concremabat. Fratres autem impetum ignis, multum diuque luctati, exstinguere conantes, minime potuerant. Quapropter desperantes cellam ingrediuntur, et omnem suppellectilem suam ad planitiem camporum deferunt, totamque habitationem suam, quam mox ab igne comburendam existimabant, lacrymantes relinquunt. Seruus autem Domini tumultum illorum audiens, de oratorio exiit, moxque:

Ut uidet ingentem uentum, miseratus et ignem,
aquam benedictam contra flammas, iam pene officinas inuadentes, aspersit, sicque

 Flamme feruorem reprimens, flatusque furorem,
Ne ruat introrsum precibus facit ire retrorsum.
Namque ignis aspersionis illius metas transire non presumpsit; sed contra uenti impetum reflexus, et in seipsum refractus, ad nichil usque resedit. O magni meriti uirum, cuius ad arbitrium ipsa etiam reprimuntur elementa!



CAPUT IX. Monasterium ad fluuium Tyronum constructum. Beneficia comiti Rotroco prestita.

77. Sub eodem tempore, ne militi Christi Bernardo pugna laboris atque tribulationis deesset, monachi  , quorum iam mentionem fecimus, ipsius terre quam prefatus consul ei dederat, decimas et corpora mortuorum sui iuris  esse dixerunt.  Qua compulsus calumnia, que discipuli summo cum labore fecerant, edificia deseruit, aliudque terre solum, in quo sibi habitare liceret, querere intendit. Illius igitur celeberrime Carnotensis Ecclesie, in honore sancte semperque uirginis Marie dicate, uenerabilem episcopum, predictum scilicet Iuonem  , atque canonicos tunc temporis adiit, et ut sibi aliquam portiunculam predii illius, quod sue possessiuncule contiguum habebant, ad monasterium suum fundandum darent, petiit. Erat  enim quedam uillula predictorum canonicorum, terrule quam consul uiro Dei dederat coniuncta, nomine Sarzeia. Illi autem famulum Dei debita ueneratione suscipiunt, clementi bonitate exaudiunt, et secundum magnificentiam sue nobilitatis et munificentiam largitatis, plus terre quam postulauerat, concedunt. Facta equidem donatione chartam faciunt  , atque dominum Gaufridum, eiusdem Ecclesie canonicum et ipsius territorii prepositum  , cum quibusdam personis ad ostendendam terram dirigunt. Qui postquam ad predictum predium peruenerunt  , ex decreto capituli, iuxta riuulum qui Tyronus dicitur  , ad faciendas officinas sui monasterii, terram quam petierat, ita liberam  sicuti ipsi tenuerant, tribuunt.

 78. Porro quedam matrona  regali stirpe progenita, Adela uidelicet, Blesensium comitissa, eo tempore S. Bernardo latiores terre amplitudines, ad monasterium suum construendum, et loca multo utiliora offerebat; que tamen refutabat, malens cenobii sui sedem locare sub protectione beate Marie semper uirginis, quam sub aduocatione qualiscunque secularis persone. Predicti uero canonici, suscepto tanto hospite in fundo sue Ecclesie, non mediocriter gauisi sunt; eumque omni tempore uite sue nimio pietatis affectu dilexerunt, atque illi plurima beneficia nec non ecclesiastica ornamenta contulerunt, rebusque monasterii ipsius peruigili studio protectionis sue patrocinia adhibere curauerunt, et contra quosdam infestantes clypeum sue defensionis  solerter opposuerunt. Bernardus siquidem fundata habitatione sua, in possessione beate Dei Genitricis, tanto eam deinceps uenerari affectu studuit, ut ad honorem ipsius specialem missam de ea,  pro salute omnium monasterio suo beneficia impendentium, et maxime supradictorum canonicorum, singulis diebus perpetuo celebrari instituerit, que usque in hodiernum diem solemniter celebratur.

79. Interea factum est, ut sepedictus consul Rotrocus, quo neminem mortalium sanctus Domini Bernardus plus diligebat, a Fulcone, Andegauensi consule, dehinc Ierosolymitanorum rege  ; de potestate cuiusdam, qui eum uinctum detinebat  , uiolenter abstraheretur; non quod eum liberare disponeret, sed ut maximam causa ipsius pecuniam de Roberto Belismensi, immanissime crudelitatis bellua extorqueret  . Qui Robertus predictus consulem a iam dicto Fulcone ingenti dato pretio comparauit, non quod ullam ab eo redemptionem  uellet accipere, sed ut eum diuersis tormentis in suis carceribus faceret interire. Tanto siquidem odio illum habebat, utpote a quo in bella publice cum suo exercitu deuictus atque fugatus fuerat  , ut non magis sibi prosperam uitam, quam illi miserabilem mortem exoptaret. Iussu itaque prefati tyranni machinatur et paratur, qualiter generosi pedes principis cruciatu ligneo constringantur; tibie quampluribus annulis et compedibus circumuoluuntur, manus et brachia chirothecis ferreis damnantur, immensa ferri ac diuersarum pondera catenarum collo suspenduntur. Ex hinc breuissima atque urgente tectura, ad hoc solerti industria fabricata, curuus ergastulo non amplius inde extrahendus retruditur; et ne citius deficiat, addidit, ut bis tamen in hebdomada  utcunque sustentetur.

80. Quod postquam consuli innotuit, matri sue atque nobilibus sue potestatis per legatum mandat  , ut se iam quasi mortuum iudicantes, alium  sibi Dominum constituant. uiro quoque Dei Bernardo per ipsam suam matrem intimari petiit, ut pro salute anime sue intercederet, et pro ereptione corporis sui, que amodo fieri non poterat, iam sollicitus nequaquam existeret. Quod uir Dei audiens mox lacrymis perfunditur, ac deinde prophetico spiritu repletus, talia nuntiantibus admonet, ut de Dei misericordia presumant, et de illius liberatione minime diffidant. Adiungens quod ipsa aduersitas Rotroco in prosperitatem, Roberto uero in maximam commutaretur aduersitatem. Quod et factum est. Nam sola illius prouida dispensatione, qui sapientes nouit in sua astutia comprehendere, breue satis transacto dierum curriculo, ut uir Domini predixerat, consul liber et incolumis patrie restituitur,  et Robertus  , in ipsis que prediximus uinculis, iussu Henrici regis, in Angliam transportatus, usque ad diem mortis sue perpetuo carcere religatur. O uirum excellentissimo preconio dignum! cuius lacrymis ipse fons pietatis commouetur; cuius monitis uiduata patria roboratur; ad cuius uaticinium captiuo liberato, tyrannus, ipsis quos tetenderat laqueis irretitus, exsilio mancipatur.

81. Consul itaque patrie ac prosperitati pristine restitutus, castrum Belismum  nec non et adiacentia illi territoria mox obtinuit, atque tam sibi quam suis heredibus deinceps possidenda subiugauit. Exhinc quam citius potuit ad uirum Dei Bernardum, cuius meritis et orationibus liberatus fuerat, peruenit: grates quas debuit, non tam uerbis  quam lacrymis ac subsequentibus indiciis, retulit: quem tanto affectu postea dilexit, ut ei in multis obediret, a rapinis et crudelitatibus eius doctrinis se temperaret, uitam suam in melius reformaret; et ne tanto ingratus beneficio appareret, plurima illi donaria contulit, que dinumerare dissimulamus, ne deuotis lectoribus fastidium inferamus. Si enim singula que in multimodis ecclesie ornamentis, que in gemmis, que in aureis siue argenteis uasis, que in terrarum uel prediorum siue siluarum amenitatibus, que in stagnorum uel uinearum aut molendinorum dominationibus, in decimarum diuersarum redditibus, monasterio nostro donauit  , disserere uelimus,  non iam sancti uiri gesta describere, sed quamlibet historiam texere comprobabimur. Territorium etiam quod, ut premisimus, quorumdam consilio deceptus beato uiro abstulerat, reddidit  ; ibique quamplures monachorum illius, idoneis constructis mansionibus et quamplurimis deputatis redditibus, ampliauit. Supradicta uero Beatrix, eius cognita sanctitate, castrorum suorum habitationem deserens, Tyronii edificatis edibus, quoad uixit, deinceps habitauit, ibique ingentem basilicam, multis expensis pecuniis, fabricauit; cui ab hac uita decedenti Iuliana  eius filia, materne probitatis heres, successit: que pluribus distractis sumptibus officinarum nostrarum partem non modicam diligentissime postea consummauit.

 82. Dum igitur Bernardus monasterium suum edificaret in Francia, Robertus Abreselensis  suum construxerat in Aquitania, nempe Fontis Ebraldi, Radulphus Fusteiensis in Britannia, uitalis uero de Mauritonio suum fabricabat in Northmannia, nempe Sauineium in diecesi Abrincensi, quod postea domno Bernardo cessit cum monasteriis  inde pendentibus  . Quos supernus arbiter longe a se positos, et in diuersis regionibus separatos manere uoluit; quia tot et tanta unusquisque illorum monasteria construxit, ut una eos regio minime caperet, una prouincia congregationibus ab illis adunatis minime sufficeret. Porro Christi miles Bernardus, postquam cenobii sui sedem locauerat in predio, quod ipsius genitrix sibi per manum canonicorum  suorum dederat, nulla eum inde expulit calumnia, nulla potuit illinc dimouere procellose tempestatis aduersitas; quia Christo inheserat, qui est immobilis stabilitatis firma soliditas.



CAPUT X. Reuelatio de salute eterna secunda monachorum. Miracula alia.

83. Quadam nocte, dum fratres in oratorio nocturnalis synaxis psalmodiam decantarent, contigit ut quidam frater ad extrema perueniret. Ob quam causam iuxta ritum percussa tabula, fratres conuenerunt. Qui dum defuncti iam fratris obsequium expeditius uellent consummare, et ad oratorium, ut  quod supererat intermisse psalmodie persoluerent, remeare; aliter quam intenderant accidit; quia cuiusdam mora retardationis intercedens, ibi diutius eos, quoniam res exigebat, detinuit. Infirmarius namque, non habens aquam qua defuncti fratris artus examines ablueret, eum non poterat sepelire, eo quod ostii cuiusdam, per quod erat exitus ad fontem, clauem non ualebat inuenire. Quapropter uehementer conturbatus, ut ostium confringeret, securim arripuit. Sed sanctus Dei Bernardus motum perturbationis illius leuiter compescuit, eique clauem a diabolo sublatam, quam diu quesierat nec inuenerat, reddidit. Et sic demum peractis exsequiis ad ecclesiam redierunt, diuineque seruitutis pensum, quod nondum compleuerant, peregerunt. Porro  fratribus in crastino inter se de hac mora colloquium facientibus, Christi miles Bernardus quemdam fratrem exsequiis interfuisse asserebat, qui tantum demonum multitudinem ad accusandum fratris animam uenisse conspexerat, ut totam uallem, in qua monasterium situm est replerent. Sed quia illi salutem auferre, ut conabantur nequiuerunt, hoc impedimentum retardationis sepulture illius intulerunt. uerum quia illum falsa dixisse, nec aliquem obsequio adfuisse, preter illum qui hec uiderit que protulit, pro certo cognouimus, quia de seipso dixerit minime dubitauimus.

84. Sub eadem tempestate, dum corpus cuiusdam fratris, qui ualde religiosam duxerat uitam monachi sepulture tradere prepararent, et debite  psalmodie pensum persoluerent, homo Dei Bernardus, ut secretius oraret, ad oratorium secessit, ibique defuncti fratris animam diutine Deo precibus commendauit. Quem superna pietas gratanter, ut in subsequentibus declarabitur, exaudiuit, atque protinus, ne de ipsius salute in aliquo hesitaret, benigne certificari uoluit. Frater namque, cuius corpus erat in feretro, albis indutus uestibus, manipulum habens in manu, illi, ut prediximus, orationibus insistenti, admodum splendidus apparuit, petensque ab eo benedictionem, ad colloquium intrauit: et ut ex parte sua confratres salutaret, et quod iam requie potiretur, ipsis intimaret, diligentius exorauit.

 85. In uicinia nostri monasterii miles quidam, Robertus de Moteia  nomine, habitabat qui necdum tunc temporis rerum affluentia, ut postea experti sumus, redundabat. Diutina namque penuria, nec sine admiratione uicinorum premebatur, licet  perplurimis uillarum atque prediorum reditibus ditatus uideretur. Ipse egestatis sue infortunia plus ceteris admirabatur, maxime quia res suas solerti industria ac circumspecta prudentia disponere a cunctis dicebatur. Quapropter bona comitatus fide ad uirum Dei ueniens, cuius iam familiaritatem obtinuerat, quatenus domum suam propria honoraret presentia, deuotis precibus exorauit, et ut apud se unius noctis spatio hospitari dignaretur, addere presumpsit. Bernardus uero, ut erat benignissimus, illius pie petitioni gratanter acquieuit, ad domum peruenit, hospitium suscepit. Quid plura?

Diuitiis plenus, sed census non pereuntis,
Militis hospitium nouus hospes ut intrat, egentis
Pauperiem fugat hinc, ex munere cuncta replentis
 Tanta namque copia, sicut post in propatulo claruit, ab illo tempore domum predicti militis subintrauit, ut non iam Dei famulum, sed ipsum totius largitatis ac bonitatis dominum in suo se hospitio suscepisse gauisus sit. Qui postea, tantam exteriorum opulentiam ad illius ingressum se obtinuisse non immemor, nequaquam ingratus exstitit; sed exinde, prout potuit, ipsi incessanter ministrauit; ac nobis post ipsius excessum nonnulla beneficia contulit, atque nostrum monasterium quamplurimis decimarum reditibus ampliauit.

86. Apud S. Leobinum de Quinque-Fontibus  quidam puerulus erat, cui carnosus tumor superaccrescens totum oculum ab ipso natiuitatis die  cooperuerat. Cuius mater audiens, quod uir Domini Bernardus per eamdem uillam transitum haberet; quam citius potuit se suamque sobolem ipsius obtutibus presentauit; et ut suo unico filio manum imponeret, cum lacrymis extorquere curauit. Tunc maternis clamoribus compassus, ac circumstanti populo satisfacere acquiescens,

Comparet ut laudem Christo cecoque salutem,
Ex oculo morbum depellit, quem uidit orbum,
uir sanctus dignum crucis aptans cum prece signum.
Quem tam celeri sanitati restituit, ut omnis morbus cum signo crucis euanuerit.

87. Confluebat itaque ad Dei famulum hinc inde tanta multitudo hominum, mundo renuntiare cupientium, et eius se eruditionibus subdere desiderantium,  ut infra triennium quingentorum monachorum  Pater exstiterit. O mirabilem uirum, non sibi soli, sed omnibus natum! uidete quod non sibi solum laborauit; sed et omnibus exquirentibus ueritatem. In hoc solum placitum erat Spiritui  sancto, que, teste Salomone, sunt probata coram Deo et hominibus, concordia fratrum et amor proximorum . Quorum trecentos secum retinuit; ducentos uero alios, per diuersas mundi partes, in cellis duodenos uiuere statuit. Quibus nimia paupertate depressis, diuine pietatis larga dispensatio, que uolatilia celi pascere non desinit, benignissime prouidebat; et propter fidem sancti uiri eis uictualia ministrabat. Multis tamen diebus ita panis deerat, ut necesse esset panis libram inter duos, et nonnunquam inter quatuor diuidi. Aliquando et penitus pane carebant; sed herbis tantum et leguminibus uitam suam sustentabant. De uino autem melius puto silere quam aliquid dicere. uinum non habebant; uinum habere  minime tunc temporis appetebant. Porro in ipsa asperrima hieme multi sine pelliciis et etiam plures sine cucullis erant, quando mortalium fragilia corpora, pre nimia algoris immensitate, uix uiuere etiam sufficienter uestita sustinebant. Et cum tanta rerum temporalium penuria premerentur, immense paupertatis onus se pro Christo ferre non mediocriter letabantur. Pro magna etenim temporalium bonorum erat eis sufficentia, sanctissimi Patris sui Bernardi plena diuine consolationis presentia. Quia dum ipse in medio residens celestibus doctrine uerbis mentes eorum reficeret, tantus amor Diuinitatis inerat discipulis, ut magis in talis doctrine affectione gauderent, quam si transitoriarum rerum illo absente copiis abundarent. Enim uero  quando panis eis omnino deficiebat, herbis solummodo, ut diximus, uel leguminibus refecti, adeo uiri Dei consolatione ac presentia corroborati erant, ut solito alacrius gratiarum actiones Deo referrent, seque ab ipso uisitatos atque consolatos crederent. Maior autem eis inerat in cibo uel in potu atque in uestibus abstinentia, quam S. Benedicti  ac institutoris monachorum precipiat Regula, uel alicuius alterius scripture iubeant instituta.

88. Sub eodem tempore quemdam fratrem demoniaco spiritu repletum, Odonem nomine, uir Domini Bernardus pristine restituit sospitati, signum ei crucis opponens; atque a uinculis, quibus ob hoc ligatus fuerat, exsolui precipiens. Qui solutus, illico  ita quietus redditus est et pacificus est, ac si nulla prius insania laborasset. Huic miraculo aliud etiam adiungamus, per quod Christi militem Bernardum spiritu claruisse prophetico pandamus. Ob cuiusdam namque causam negotii Carnotum  ille perrexit die quadam; sed antequam illud tractare inchoasset, sociis suis qui secum ierant mirantibus, ad monasterium ex improuiso remeauit. Cumque a fratribus requisisset, si, postquam discesserat ab eis aliquid incommodi contigisset, nuntiauerunt  quemdam fratrem, nomine Geruasium, maligno spiritu agitatum, in infirmorum cella teneri obligatum. Quod statim uir Dei, dum esset Carnoti, et se cognouisse, ac idcirco tam celeriter remeasse, nobis qui illuc conueneramus, intimauit, et ut solutus a uinculis ad se adduceretur imperauit. Qui adductus signo crucis a seruo Dei sibi impresso continuo pacificus resedit, postquam diuina benignitas pro sui merito confessoris illum ab insania liberauit.

89. Aestiuo itaque tempore, cum fratres ad fenum coadunandum operam darent, atque plaustris ac aliis uehiculis intra septa monasterii recondendum conueherent; illius nimirum permissione, sine cuius nutu nec folium ab arbore defluit, quoddam quadam die infortunium contigit, quod nichilominus  mentes perturbauit. Namque quidam puer paruulus, cui nomen erat Amelinus, dum cuidam carro (quod adeo feno uidebatur onustum, ut uix a decem [ succurrendi gratia caute minus appropiare maturaret, retrorsum corruit, atque mox imminentium e latere rotarum ponderosa uolubilitate preuentus, quousque extemplo per eum pertransirent, resupinus succubuit. Cumque circumstantes eum fere exstinctum crederent, ac de sola illius sepultura debere tractari iudicarent, quassata membra in pala, que uulgo uentilabrum nuncupatur, cum lacrymis collegerunt, atque ad infirmorum cellam seminecem uixque palpitantem detulerunt. Quod postquam Bernardus, in oratorio de more constitutus, animaduertit, inconsideratis gressibus ad grabatum,  quo miserandus decubabat tirunculus, quantocius festinauit; ac inprimis, Dominici non immemor oraculi, cum beate crucis signaculo prefatam cellulam uerbis salutare pacificis non postposuit. Mira res! qui uelut exanimis putabatur, eius uoce expergefactus, ad ipsius introitum oculos aperuit; moxque ut idem Dei famulus manum sibi imposuit, eo usque conualuit, ut qui illuc aliorum manibus quasi ad sepeliendum delatus fuerat, propriis pedibus exsurgeret, ac exterorum  consortium incolumis repeteret.

90. Itaque quandiu uir Dei mortales tenuit auras, nullus discipulorum suorum otiosus erat; sed quisque,  nisi detineretur incommodo, horis statutis propriis manibus laborabat. Erant etenim inter eos plures artifices, qui singulas artes cum silentio exercebant: quibus semper custodes ordinis preerant, qui, iubente Patre districtionem regularis obseruationis diligenter obseruarent. Si quem uero ineuitabilis necessitas loqui compelleret, multiloquia et uaniloquia deuitabat; quia institutio illorum huiusmodi impunita non dimittebat, uenerabilis equidem Pater, quamuis custodes ordinis, ut diximus,  singulis imposuisset; ipse tamen cunctos circumiens illud recolens apostolicum, Qui non laborat, non manducet , neminem otiosum esse permittebat. Tanta porro cordibus eorum, per exemplum uiri Dei, accreuerat humilitas, quod et quelibet uilia propriis manibus certatim peragerent, ligna suis humeris a silua deferrent, coquinam sine aliquo seruientium adminiculo ex ordine facerent, rebellionem et inobedientiam, aut contumeliosium uerbum penitus ignorarent. Ad tante etiam caritatis fastigia uiri Dei exemplum illorum mentes erexerat, ut sese sine dissimulatione diligerent, honore certatim preuenirent; uoluntates proprias relinquentes, alienis subseruirent; commoditates suas postponendo, alienas complerent, et omnimodis fraternis  miseriis condolerent.



CAPUT XI. Hospitalitas. Spiritus propheticus. Fama sanctitatis.

91. Quidam ex discipulis uiri, nouiter monachum professus, admirari cepit, secum uehementer attonitus,

Cur sequerentur eum tante preconia fame;
quem non uideret a morte defunctos excitare, leprosos mundare, cecos illuminare; minus attendens, quod patratio miraculorum non conferat sanctitatem uite, sed operatio lucis atque iustitie. Qui dum per longioris spatium temporis ab hac cogitatione non quiesceret, sed uite illius sedulus explorator  existeret, quadam nocte

Grandem lanternam, radianti lumine plenam,
A nullo ferri uidit, nulloque referri,
Bernardi gressus ducentem siue regressus.
Enim uero consuetudinis erat illi, nunquam  ante se lucernam uel a se, uel ab aliquo deferri; et cum a nobis moneretur, cur sibi lumen in noctibus deesse permitteret; respondebat, quia, sicut et nos, omnium ostiorum domus aditus cognosceret. Quapropter ille perscrutator

Talem uel tantam stupuit mirando lucernam:
et quam citius in crastino potuit, quod uiderat uiro Dei exposuit; et qualiter uitam illius eatenus diiudicasset, confiteri non erubuit. Sanctus uero Bernardus,  quod oculi eius falli potuerunt, asseruit; et ne ulterius super hac re falleretur, interminando prohibuit. Patet nimirum quod Dominus per lanternam, itinerantibus luminis baiulam, designare uoluit, operum sui confessoris lucentem copiam, sequentibus illum omnibus preuiam.

92. Hospitalitatem uir Domini Bernardus adeo studiose omnibus aduentantibus exhibebat, ut neminem ab hospitio excluderet; et monachos suos, ut omnes susciperent, edoceret; diuites, pauperes, claudos, debiles, infantulos, mulierculas, leprosos, quoslibet morbidos, nullum sexum, nullam etatem  excludebat; sed omnino omne genus hominum in hospitium colligens, omnibus necessitatibus eorum, in quantum poterat, occurrebat, et quanto magis pauperes erant, tanto eis libentius seruiebat uictualia ac lectisternia, in quantum facultas illi suppetebat, hilaris dator preparabat. Panem forte multoties, qui ante fratres in refectorio positus fuerat, quia alium non haberet, a mensis excipiebat, hospitibusque, suis gaudenter apponebat. Omnia omnibus sua faciebat communia, et etiam ut hospitum equos ferraret, suos aliquoties deferrebat. In asperrima quoque hieme sibi non superflua indumenta multoties subtrahebat, quibus pauperum nudos artus misericorditer induebat. Nemo ab eo egentium reuersus est uacuus. Spoliabat suos, ut ignotos uestiret,  et cunctis succurreret. Quoties esse debitor uoluit, uel quoties hac de causa ipse nudus sola tantummodo obumbratus cuculla remansit; solus ille, quem nulla latent, nouit. Nemo plus dedit pauperibus, quam qui sibi nichil reliquit. Et cum tria sint sine sanguinis effusione martyrii genera, castitas scilicet in iuuentute, abstinentia in abundantiis, largitas in paupertate; quia iam de duobus in Aquitania triumphauerat, ut de tertio quoque palmam obtineret, in Francia quotidie martyr erat. Quia quamuis nimia paupertate afflictus, que habere poterat sibi suisque subtrahens, pauperibus et aduentantibus erogabat. Hinc et consuetudo ab illo data et instituta usque hodie  in monasterio nostro retinetur, ut omnes omnino in hospitium colligantur,  et eis ciborum atque lectorum in quibus facultas suppetit, necessaria subministrentur.

93. Nemo, Deo teste, mortalium magis illo nostris temporibus caritatis atque largitatis uirtute claruit; nemo attentius hospitalitatis ac humilitatis studia tenuit, nemo magis carnis sue curam postposuit. Tanto namque rigore abstinentie seipsum afflixit, quod nunquam corpus suum pharmacorum auxiliis, nunquam sanguinis diminutione, nunquam balneorum frequentatione curauerit; nec etiam, ut membra sua refoueret, postquam monachus professus est, ad ignem resedit. ui etenim febrium, dum iuuenis esset, grauissima detentus, nec per unius diei spatium conuentum deseruit. Deinde iam  senex, casu accidente, unius coste fracturam perpessus ob huius tamen infortunii releuationem, nullam sibi medicinam exhibuit; sed nec alicui quod talia detrimenta pateretur, donec sanitatem recuperasset, indicauit. Refectoriariorum negligentia, quod in mensa illius aqua minime poneretur  multoties contigit; et ita per tres dies aut quatuor sine potu comedebat; nec alicui, quod sibi pocula deessent, innuebat. Maioris namque abstinentie et afflictionis tormentum, quo se afficeret, inuenisse gaudebat; et ministris ob hoc sese accusantibus, ne de talibus deinde loquerentur  prohibebat. Si igitur quorumlibet parcimonia, qui illa tantum que inebriare poterant postponebant, admiranda cunctis proponitur; quid Bernardo, qui ab ipsa se aqua abstinebat, dignum conferetur? Da mihi aliquem a lautioribus cibis se continentem, pane hordeaceo contentum; do tibi Bernardum crudis herbarum radicibus se utcunque sustentantem multoties, et in ipsis perparcum. In conuentu semper et cum fratribus comedebat; et sicut sede discipulis, sic abstinentie uirtute preeminebat. Quelibet  irritamenta, que cunctis generaliter communia non essent, sibi ministrari nullo modo permittebat; imo a quibusdam, quibus alii uescebantur, abstinebat.

94. Quod suo confessori Bernardo diuina gratia  spiritum prophetie contulerit, liquido demonstramus, si de multis, que prophetico spiritu cognouerit, uel pauca referamus. Erat quidam monachus in monasterio ipsius, uitalis nomine, sacerdos ordine, qui de rebus fratrum furtum commiserat, proponens in animo, quod ad secularis uite uomitum reuerteretur, quem deseruerat: qui dum quadam nocte cum psallentibus in choro astaret, subito corruit. In crastino uero, dum fratres sciscitarentur ab illo qua de causa tam ignominiose ceciderit: Quia somnus se compressisset, atque se deiecisset, respondit. Sanctus autem Bernardus econtra inferens, Frater, non est ista, inquit, ut asseris; sed reuera hac in nocte demonem conspexi, qui tibi horrificus insurgens hunc casum intulit; et nisi citius  a perpetrato facinore per confessionem conscientiam tuam purgare studueris, et a proposito male uoluntatis, qua adhuc irretitus es, resipueris, ad deteriorem te lapsum impellet.

O uir mirandus, et precipue uenerandus,
Cui mens non celat, quod non sibi lingua reuelat;
Cernit et affectus monachi simul et meditatus,
Actus transactos manifestans atque furores:
cui laruales forme panduntur demonum, qui peccata cognoscit hominum, quem secreta non latent cordium. Et reuera, sicut idem predixerat, non post multum temporis, ut ipsi uidimus, ita illi contigit, quia monasterii deserens habitum, ad pristinam prauitatem rediit; et concubine, qua, priusquam monachum profiteretur, abusus fuerat, iterum  per quinquennium adhesit.

95. Iam igitur sancti uiri fama quotidie magis ac magis increbrescens, alarum suarum uelocitate insignia uirtutum illius per mundum deferens, ita eum auditoribus depingebat, ut illius stature mensuram diceret: et simplicis uultus lineamenta, in quo morum bonitas, pietas innocentie, animi mansuetudo,  ut in sigillo suo apparebat, describeret; rigoremque abstinentie ac sanctitatem uite, annositatem longeuitatis, canitiem capitis designaret; et ita designando, cum absentem quasi presentem ante oculos eorum demonstraret; et sic notum et amabilem omnibus faceret. Unde factum est ut non solum Gallicane regionis partes proximas impleuerit; uerum et Burgundorum, Alanorum  , Aquitanorumque ultimos fines pertransierit; sed et Britannorum, et Northmannorum Anglorumque metas obtinuerit, et ad Scotorum Albaniam usque peruenerit, sicut rerum ipsis effectibus postea patuit. Nam de istarum omnium regionum finibus, multi ad eum properabant, ut illius, quem iam sibi fama notificauerat, presentiam corporalem cernerent, ac  salutaris doctrine monita ab ipsius ore perciperent, et insignia uirtutum suarum per seipsos cognoscerent. Quorum quidam monasterio illius, in rebus mobilis pecunie, multa beneficia impendere curabant; aliqui uero, quia illum secum in finibus suis presentem habere non poterant, de monachis eius duodennos assumentes, in territoriis suis eis monasteria construebant.

96. Quorum unus, Henricus rex Anglorum duxque Northmannorum, exstitit, qui transmissis duobus excellentissimis principibus  , Theobaudo scilicet Blesensi comite atque Rotroco Particensium consule, magnis precibus exorabat, quatenus idem Domini famulus usque in Northmanniam ueniens,  sibi corporis presentiam exhiberet; excusans se quod propter diuersorum accidentium insperatos euentus finium suorum metas excedere non auderet. Quo annuente, mox ut eum rex uidit, manus utrasque ad celum porrexit, atque ipsius inhabitatori, Christo uidelicet, immensas grates retulit, datisque sibi mutuis amplexibus, eum debita cum honorificentia suscepit. Cuius post auditam competentem doctrinam, quamplurima donaria obtulit: insuper et quindecim marchas argenti monasterio suo, unoquoque anno perpetualiter habendas, dedit. Pre nimia quoque amoris dulcedine, quem ad Christi confessorem deinceps habuit, intantum monachos illius quoad uiueret dilexit, ut unoquoque anno, preter reditum quem diximus, eis sexagenas  aut quinquagenas marchas argenti, uel eo plus minusue transmitteret; et ut religio institutionis illius non declinaret, diligenter admonuit. Nostri etiam dormitorii edes faciendas suscepit, quas multis expensis pecuniis regia magnificentia consummauit.

97. Sed et rex Francorum Ludouicus  , eodem  quo supradictus rex accensus desiderio, postquam cum eo colloquium habuit Cintreiacum territorium, quod hodie usque possidemus, pro munere contulit. Successoribus etiam suis post eius obitum maximam reuerentiam exhibuit, ita ut ab eis liberos suos, Philippum  uidelicet ac Ludouicum  , postea reges, sacro de fonte suscipi uellet; atque in monasterio nostro usque ad diem mortis sue innumera beneficia conferret. Theobaldus, cuius superius mentionem fecimus, exceptis duabus cellis, quas eo uiuente nobis construxit, tot et tanta nostre ecclesie post ipsius excessum ornamenta aliaque donaria contulit, ut pre multitudine numerare fastidiosum sit. Habitationem etiam infirmorum satis idoneam de proprio fieri fecit.

 98. Si uero de ceteris, qui ad eum uisendum de diuersis regnis ac regionibus confluxerunt, eisque plurima donaria atque territoria contulerunt, utque cellas construxerunt, solique Deo cognita beneficia impenderunt, ut uerbi gratia de Guillelmo  duce Aquitanorum, de Fulcone consule Andegauensium, exhinc rege Hierosolymorum, de Roberto comite Glocestrium, de Henrico consule Niuernensium  , de Guidone Iuniore Rochefortis comite, de Guillelmo consule uaruanicensium, de Roberto filio Martini, de Guichardo Beliocensi  , de Gaufrido Castridunensi  uicecomite, de Giraudo Berlay, de Britio de Chillo, atque de multis aliis singulatim tangere uelimus; non ab huius operis implicatione breui relatione expediri poterimus. Quorum aliqui  prius quas construxerant cellas, post excessum uiri Dei, ob ipsius reuerentiam, amplioribus fiscis atque reditibus nec non territoriorum possessionibus eo usque dilatarunt, ut eorum petitione deuicti, abbates ibidem imponeremus; tali tamen conditione, ut tam ipsi quam illorum successores nostris iussionibus per omnia obtemperarent; a nostris consuetudinibus  in aliquo non declinarent; sed eodem tenore quo priores antea cellas rexerant, nostrarum ditionum legibus et institutionibus ex toto subiacerent.

99. Per idem tempus Robertus  quidam, genere nobilissimus, sanctum uirum ab Oceani partibus adiit, atque tredecim ex ipsius discipulis secum assumens, Northmannicos Anglicesque fines pertransiit, et ad ultimas Galensium  regionum metas perueniens, in littore maris Hibernie iuxta Teui fluuium, prius quidem cellam; postea uero totidem cum abbate impetratis monachis, pacto quo diximus, cenobium omnibus usualibus aptum composuit. Sub eadem tempestate Dauid  Lothoniensium atque Nohantoniensium, postea uero rex  Scotorum, beatissimi Patris nostris adhuc uiuentis meritorum insignia, fama referente, comperiens: per internuntios strenuissimos non modicam discipulorum illius congregationem ad se usque perduxit, et in Latonia, que ab uno latere Scotorum Albaniam contingit, ab altero uero latere Nordanhumbrie finibus iungitur, eis cenobium iuxta Tuydam  fluuium situ congruo fabricauit, quod amplis possessionibus atque reditibus sufficienter ditauit. Enim uero postquam hoc fecerat uirum Dei ardenter uidere sitiens, ab Arctois oris iter arripuit, et multarum regionum interiacentium finibus transactis, Britannici maris emenso spatio, Northmannieque prouinciis transcursis, Tironium usque peruenit. Sed quia sanctus Pater ad superos iam  decessisset, illum ut optauerat uidere non potuit. uerum ne tanti uiri curie uacuus uel ingratus appareret, postquam, regie dignitatis posito supercilio, flexis genibus sepulture ipsius debita cum reuerentia se presentauit, monasterium quod iam fundauerat amplioribus fiscis atque territoriis dilatauit, atque duodecim monachos cum abbate ordinis  et lege premissa impetratos, preter illos quos iam habuerat, secum assumens, longissime itinerationis confectis laboribus, tandem regni sui prouincias attigit.

100. Quorumdam nomina regum, ducum, consulum nobilium, qui uirum Dei Bernardum uidere, atque eius monasterium suis augmentare possessionibus curauerunt litteris adnotauimus; sed pre multitudine pauca de multis excerpendo perstrinximus. Reuera etenim, si cunctos, qui in diuersis regnis cellas ei construentes nostrum monasterium amplificauerunt, huic scripture intexere uoluerimus, libellus modum excederet, et non dico fastidiosus, uerum studiosius lector fastidium incurreret. Quis etenim centum cellarum  , quas ecclesia  nostra, antequam hic libellus componeretur, habuit edificationes nominatim exprimeret? Quis tot locorum aut territoriorum situs, in quibus eas possidemus et nostratibus inaudita uocabula nominando designaret? Quis tante prolixitatis uolumina, si talia scriberentur, que tamen narrationis series describi expeteret, legendo reuolueret?

101. Adeo quoque predictus Dei famulus compassionis affluebat uisceribus, ut si quis ei graue facinus confiteretur  ita se afficeret, ac si ipse ipsum facinus commisisset, ut et reum suis fletibus ad lacrymas commoueret. Tantam namque ei Spiritus sancti gratia, sue dulcedinis infusione,  constantiam contemplationis orationisque contulerat; ut in harum assiduitate maximam diei et noctis partem consumeret, tantaque in ipsis redundantia lacrymarum afflueret; ut si quis eius uultum uellet aspicere, quasi duos riuulos ex oculis ipsius uideret emanare. Dulcifluus etenim gustus diuine suauitatis, stillicidio torrentis uoluptatis Dei eum irrorauerat, atque superiori irriguo terram cordis eius fecundauerat, et sic ad Deifice beatitudinis desiderium subleuauerat. Et quia uel ad momentum a presentia illius aberat, pre nimio dolore lamentis sese propriis cruciabat; atque ita, si leuia commisisset peccata plangebat, ut illum grauissimorum criminum crederes reum. uite quoque presentia tediis mens eius affecta, prolongationem sui incolatus  uehementer deflebat: et quoniam reprobos, more phrenetico letantes cum male faciunt, et in rebus pessimis exsultantes conspiciebat; illorum perditionem fraterna pietate deplorabat.

102. Et quia redundantia gratie tanto affectu et assiduitate mentem illius coniunxerat diuine menti, ut ait Apostolus: Qui adheret Domino unus spiritus est,  facies eius, huiusmodi coniunctionis formam trahens, angelici aspectus in seipso similitudinem preferebat. uidebatur enim illum aspicientibus,  quod ei uultus angelicus inerat, et quod facies ipsius cuiusdam claritatis suauitate resplendebat; presertim cum sacrosancta missarum solemnia celebraret, tanta tunc maxime lacrymarum exundabat affluentia, corporali sui Creatoris permotus presentia, ut etiam perlate madida imbre lacrymarum ipsius indumenta sacerdotalia fierent. Si uero monachos benediceret, seu defunctorum fratrum officium perageret, uel aliquem discipulorum ad longinquas regiones transmitteret, fraterne pietatis perfusus uisceribus, non poterat abstinere quin fleret, suisque fletibus alios ad lacrymas excitaret.

103. Nec mirum si tam larga ei inerat effusio lacrymarum, cui Spiritus sancti gratia omnium  contulerat incrementa uirtutum. Tanta namque uigebat prudentia, ut queque cogitaret queque ageret, ad rationis normam uniuersa dirigeret, ac nichil preter rectum uellet uel faceret, humanisque actibus, tanquam diuinis arbitriis, prouideret; mundumque istum et omnia que mundo insunt, diuinorum contemplatione despiceret; omnemque anime cogitationem in sola diuina dirigeret: non quasi in elatione proficeret, sed quasi sola nosset, et hec tanquam nulla alia essent, mente conspiceret, et quadam humanorum fuga solis se diuinis insereret. Ex qua uirtute sibi gignebatur ratio, intellectus, circumspectio, prouidentia, docilitas atque cautio. Fortitudo etiam illum adeo corroborauerat, ut animum illius supra omnem infortunii metum ageret,  nichilque nisi turpia timeret; aduersa uel prospera fortiter toleraret; minimeque corporis et anime dissolutionem exhorreret; desideratque eius iam uirtus fortitudinis uitia non uincere, sed ignorare, ut irasci iam nesciret, nichilque cuperet. Prestabat autem ei fortitudo magnificentiam, magnanimitatem, fiduciam, securitatem, tolerantiam, firmitatem atque constantiam.

104. Temperantia quoque sic illum modificauerat, ut nichil penitendum appeteret, in nullo legem moderationis excederet; sub iugo rationis omnia redigeret, que corporis usus requirit, in quantum natura patitur,  omnia postponeret; nec iam terrenas cupiditates reprimeret, sed ueluti quadam  obliuione illas ex se penitus deleret: unde procreabatur sibi modestia, uerecundia, abstinentia, castitas, honestas, moderatio, pudicitia, parcitas atque sobrietas. Sed et iustitia intantum sibi illum deuinxerat, ut unicuique quod suum est redderet; et ad unam sui propositi huius uiam, uniuscuiusque uirtutis obsequium reflecteret; ita mentis sue intentionem cum diuina mente sociaret, ut illam imitando cum ea perpetuum fedus iniret; ex qua nimirum sibi uirtute proueniebat innocentia, amicitia,  concordia, pietas, religio, affectus atque humilitas.



CAPUT XII. Morbus extremus: duplex ad suos exhortatio. Extrema sacramenta sumpta.

105. Bernardus igitur, uelut nardus odorifera, que non fortuito, sed, ut reor, summi dispositoris prouidentia, uocabuli ipsius litteris inuenitur expressa; tantarum fragrantia uirtutum, mundane prauitatis languoribus suauissimi ferebat odoris spiramina, quasi fumi ex aromatibus myrrhe et thuris per huius uite desertum ascendens uirgula, aut uelut uniuersi pulueris pigmentarii congesta copia. Sed imminente termino, quo humani generis Creator et Redemptor, suorum munificus agonistatorum  remunerator, tot tantisque laboribus eiusdem finem uellet imponere, ad inestimabilia stipendia, undecimo  huius Resurrectionis die, corporis inuitatur molestia. Quid plura? De diuina nichilominus presumens clementia, quippe quem fidentem reddebat mens totius puritatis conscia, Dominico  dimisso seruitio, solus ecclesiam egreditur, claustrique portam ingressus, nullo accersito solatio, proh dolor! morbo cogente prosternitur, et in grauissimam incidit inualetudinem, imo quod optabat inuenit, ut nos amodo desereret. Nonnulli autem nostrum exanimati, quod chorum psallentium non rediens deseruerat, eo quod tale quid antea solitus non fuerat; sequentes eum huc illucque quesierunt, et in prefato  loco decubantem inuenerunt. Canonicas etenim horas, tam diei quam noctis quelibet secularis causa alicuiusue potentissima persona, licet hac frequentissime quoad uixit inquietaretur, non abstulit, sed nec aliqua corporis molestia tardiorem reddidit; hanc solam excipe, qua felix felicem cursum compleuit. His namque primus, uel inter primos, quousque consummaretur, semper interesse summopere satagebat; sicque ceteros plus exemplo quam terrore, ad sui imitationem, debita paternitate prouocabat. Qui alta cordis trahentes suspiria eum in ediculam e regione sitam deduxerunt, animo uoluentes que postmodum contigerunt.

106. Postremo, psalmodia de more peracta, monachorum turba, tanti presentia patroni in proximo  uiduanda, lacrymosis eum et inconsideratis gressibus hinc inde circuiens, querebat: quem quia ad uotum inuenire nequibat, irremediabiliter flebat. O incomparabili desolatione super huius morte afficiendum cetum: pro cuius momentanea, ut ita dixerim, absentia, graui merore percipis concussum! Quid, miserande grex, animaduertisti? Quid ploras, quem necdum amisisti? Quis te dolor percussit? quis te secretorum Dei conscium reddidit? Pastor nondum percutitur, et quo diffugias queris. Nunc siquidem, quia ad horam abest, lamentaris; sed ut rei certitudo innotuerit, ut opinor, omnino desolaberis.  Pastorem tuum collige mortalem esse, mortalitatisque iura nullatenus euadere posse. Corporis itaque uiribus aliquantum destitutus Pater sanctissimus, in primis, ipsa eius iussione, aliorum manibus in capitulum adducitur, filiosque suos inconsolabiliter lamentantes, uirtute qua potuit alloquitur, et eorum fletus exornatis ac rationabilibus argumentis moderari conatur. Diuine eos dispositioni, ob dissolutionis sue dolorem, contraire ostendebat; sed illorum uis amoris ac doloris rationum legibus reprimi non poterat.

107. Tamen utcunque luctisonis repressis gemitibus, his uerbis incipit Pater sanctissimus: »Noli timere pusillus grex, quia complacuit Patri tuo dare tibi regnum. Si enim mee memores humillime  paupertatis, que uobis ostenderim exempla, que tradiderim instituta, his sectas refutando contrarias, sequi uolueritis; non tanta, me defuncto, grauabimini rerum inopia, quanta uos huc usque, Domino permittente, pressit assidua. Sufficiant ergo uobis, dilectissimi, leges, quas inuenistis; altiora ne quesieritis, et maiora ne scrutati fueritis; et illius institutiones catholicas, cuius uos pro Christo gratis magisterio subdidistis, adnichilare non presumatis. Ego namque uos, non uos me elegistis, meque non in uestros, sed uos in meos introisse labores, non postponatis. Uniuersa, que necdum nisi auditu percepistis, mihi ut experto credite, mihi aurem prebete, mihi ut debetis, mea uiscera, incunctanter acquiescite. Non enim pro pane uobis  lapidem porrigo, nec pro ouo scorpionem; siue pro pisce, Deo teste, serpentem appono; et licet uos in quampluribus degenerandos non dubitem, tamen quod meum est persoluo. Non ut confundam uos hec dico; sed ut filios meos carissimos premunitos reddere satago. Quocirca uel ueterani Patris uestri palpitantem admonitionem ex toto ne respuatis; nisi forte ipsius Christi pauperis et pro uobis crucifixi sacerdotis imitatores  abhorreatis. Si enim ipsi clamanti: Discite a me quia mitis sum et humilis corde , obtemperare dedignamini, cum non sit seruus maior domino suo, uehementer erratis. uestris necessitatibus absens magis subuenire potero, quam hic presens in huius miserrime peregrinationis exsilio: meque hoc argumento  noueritis potentem in celi curia, si post meum excessum temporalium uos tanta non affecerit penuria. Quanto namque seruus ad sui secreta domini familiarius admissus fuerit, tanto ualidius conseruos apud ipsum iuuare poterit.«

108. Desiderabilis exhinc thesaurus, qui in illius ore requiescebat, in commune referatur; superna gaudia, quanta, qualia, quibusue sint preparata declaratur; infernalia quoque tormenta quos maneant, non tacetur; eterna beatitudo, bene quidem inchoantibus promissa, sed nonnisi perseuerantibus danda, euidenti ratione intimatur; miserationes  Domini multe nec desperande suadentur; callida antiqui ac uersutissimi hostis machinamenta propalantur; et, ut compendiose colligamus perplurima, noua ac uetera proferuntur; non in quantum poterat, facundissimi mens oratoris, sed ut ferre nouerat capacitatem lamentantis gregis. »Ad extremum ego, inquit, fratres, animarum uestrarum prospiciens saluti, molestus apud uos forsitan et difficilis exstiti: et ideo obsecro uos ut ignoscat mihi quisquis aliquid dolet; et si seueritas nostra modum forsitan transgressa est in aliquo debitum, orate ne hoc mihi Dominus imputet ad peccatum.« Cumque talia beato uiro lacrymosis singultibus exprimente, cuncti similiter super genua caderent, semper bonum, semper discretum, semper affabilem, et pro  omnium salute, prout decuit, inuigilasse unanimiter acclamarent; lacrymabili uale dicto fratribus reducitur, et qui apostolica eatenus auctoritate gaudere solebat cum gaudentibus; fraterna iam compassione, flet cum flentibus.

109. Enimuero contra spem omnium, Dei misericordie preuenientis auxilio gubernatus, ex infirmitate corporis ampliores animi uires capiebat: et tanto abstinentior quanto debilior, de salute perpetua iugiter cogitabat; salutem uero corporis, Domini arbitrio committebat. Dum itaque corpusculum, quod incredibili abstinentia et nimiis contraxerat ieiuniis, uexaretur; his solummodo sustentabatur, in quibus sumendis quidam se abstinentissimos putabant, ut cum his etiam uentrem ingurgitauerunt,  totam se obtinuisse pudicitiam suspicentur. Cumque aliis languentibus large preberet omnia nichilque necessarium pro facultaticula denegaret; nunc quod in alios duritiam, in se clementiam computabat. Nullus iuuenum sano et uegeto corpore tante se dederat continentie, quante iste fracto et senili debilitatoque corpusculo. Cum uero a multis honestissimis personis, que undique ad eum confluebant, rogaretur, ut lautioribus sese alimentis recrearet: »Scimus, aiebat, ex epulis uitam solere seruari, non sanitatem posse conferri.« Nam si ut sanetur infirmitas, explenda uidetur gule cupiditas, quare et illi infirmantur qui conuiuiis lautioribus quotidie saginantur?

 110. Persuadentibus medicis, ut lauacris balnearibus uteretur: »Nunquid balnea, inquit, facere poterunt, ne homo mortalis, expleto uite sue tempore, moriatur? Si uere proximat mors, nec aquarum possunt eam calidarum fomenta repellere; cur mihi, obsecro, persuadetis, ut rigorem diu seruate professionis in fine dissoluam?« Fateor, in hac re pertinacior fuit, ut sibi nec annosus parceret, ut nulli cederet admonenti. Dicat prudens lector pro laudibus uituperationem scribere. Testor Iesum, cui ille seruiuit; cui et ego seruire cupio, me in utramque partem nichil fingere; sed quasi Christianum de Christiano que sunt uera proferre; illius  uitia aliorum esse uirtutes. uitia loquor, secundum animum ac omnium desiderium, qui illum diligimus, et absentem querimus. Non meremus quod talem amisimus; sed gratias agimus, talem quod habuimus; imo habemus. Ceterum ille compleuit cursum suum, fidemque seruauit, et nunc fruitur corona iustitie: sequitur Agnum quocunque abierit; saturatur quia esuriuit, et letus decantat, sicut audiuimus sic uidimus in ciuitate Domini uirtutum, in ciuitate Dei nostri . O beata rerum commutatio! Fleuit, ut semper rideret; sitiuit, ut fontem Dominum reperiret. Siue dolor affligeret, siue febris incenderet, siue lassitudo dissolueret, inter tot corporalis infirmitatis acerrimas passiones, asperrimis subobsitus uestibus, melioribus mutatoriisue  nequaquam usus est; ut nunc albis uteretur, et diceret: Scidisti saccum meum, et induisti me letitia .

111. Tolerabat ergo infirmatem patienter, exercebat abstinentiam satis humiliter. Parum namque putans omne quod fecerat, de die in diem melior fieri gestiebat; atque inter doloris aculeos, quos mira patientia sustinebat, oblitus etatis et fragilitatis corporee, nec quelibet mollia sibi strata supponi permittebat. Pauperem Dominum ad mortem pauper spiritu sequebatur, reddens ei quod acceperat, pro ipso pauper effectus. Scimus plerosque dedisse eleemosynam, sed de proprio corpore nichil dedisse: porrexisse egentibus manum, sed carnis uoluptate  superatos, dealbasse ea que foris erant, et intus plenos fuisse ossibus mortuorum. At non Bernardus talis, qui in ipso mortis articulo tante continentie fuit, ut prope mensuram excederet, et debilitatem corporis nimietate ieiuniorum ac iacenti rigore contraheret. Hoc cordis eius propositum miserator et misericors Dominus superni iuuaminis adiutorio fulciens, tantam illi constantiam contulerat, quod nec ullum ab eo gemitum igneus stimulus extorquere poterat. uerum ipse crebra transfixione perforatus, ad uirtutis cumulum gratias cum lacrymis referebat. Sed quid ago? Narrandi ordinem pretermittens; dum in singulis teneor, ut uidetur de multis, non seruo precepta dicendi. Semper uirtutes sequitur inuidia, feriuntque summos fulgura montes. Nec mirum  si hoc de hominibus loquor, cum etiam Dominus Phariseorum zelo sit crucifixus, et omnes sancti emulos habuerint; in paradiso quoque serpens fuerit, cuius inuidia mors intrauit in orbem terrarum. Testor ipsam ueritatem, et sanctos eius angelos, ipsum quoque angelum, qui custos fuit et comes admirabilis uiri, me nichil in gratiam illius dicere more laudantium; sed quidquid dicturus sum pro testimonio dicere, et minus esse eius meritis, quem totus predicat orbis.

112. Quinto  itaque incommodi die, in ipso quo decubabat sanctissimus infirmus lectulo, itidem in capitulo euehitur: ante uenerandum Crucifixi  uultum beatus Crucicola demittitur. Exinde coadunatos tirones, inconsolabiliter lamentantes, aduocatique sui erectis auribus extremam admonitionem sitientes, emeritus adorsus; quia ex abundantia cordis os loquitur; que inter primas primatum uirtutes obtinet caritas, per quam maxime ad procinctum fidei quisque conuocatur, in primis conseruanda ab eo sagaciter antefertur. Quia enim non est discipulus super magistrum  ne beatus Christicola uel in aliquo ab eo, cuius uices agebat, aberrare uideretur, illud idem de mundo discessurus, debita paternitate, quibus debuit, prout decuit, intimauit. Quaslibet uirtutes euacuandas  preter hanc ac prorsus destruendas authenticis instruit imbumentis; hanc uero multitudinem cooperire peccatorum, hanc Deo militantium certius signaculum, hanc diuinorum summam consistere preceptorum, testimoniis asseuerat perplurimis: hacque sola Christi discipulos ab Antichristi complicibus secernendos, ipsius ueritatis fultus oraculo, astipulatus pro uiribus sententiis, luculenter perorauit.

113. In hoc solo, inquit, cognoscent homines, quia Christi sitis discipuli; non si supertitiosarum obseruatores traditionum exstiteritis; sed si dilectionem ad inuicem habueritis. Ille namque non tam edificationem quam preuaricationem generant: has etiam uobis ideo, dilectissimi, scienter dissimulabam,  quia non tam profuturas, quam nocituras non ignorabam; utpote quibus non paruo tempore ipse subiacueram, quosque aliis per nonnulla annorum curricula instanter ferendos imposueram. Et licet quosdam ex uobis ad has anhelanter suspirare minime dubitarem; salubrius iudicans ut esset quod fortes cuperent, quam ut infirmi refugerent, nullatenus acquieui multoties; inutiles  adinuentiones, quibus uos preuaricatores redderem: his inhians, quibus ad pernecessaria, quasi pater filios, proueherem. Ubi enim non est lex, nec preuaricatio.

114. Huiusmodi et simillimis documentis, uoce qua potuit solerter instructis, subiunxit: »Uniuerse  uiam carnis, Domino annuente, ingressurus, aliorum uiribus, iam propriis, ut ipsi cernitis, destitutus, uobis, o filioli, ualedicturus adueni; uestramque desideratissimam mihi presentiam adii, quoniam iam delibor, meeque tempus resolutionis instat. Sed nequaquam uos, dilectissimi, absentia nostri mestificet corpusculi: de hac palestra alacriter egredi permittite, et ad possessiones sidereas plenas delectationibus peruenire. Lacryme, rogo, uestre conuertantur in gaudium. Non enim debetis plangere quasi moriturum, quem cum Christo creditis regnaturum. uerum quia nemo mundus a sorde, nec infans, cuius est unius diei uita super terram; cunctarum excessionum, quas ore, corde et opere commisi, a lato et inestimabili misericordie  sinu, et a uobis ueniam posco: quodque cunctis debetur Christicolis, ut mihi reddatis, suppliciter exoro.« Presentibus inuisa, absentibus nunquam credibilia, hanc uocem sequuntur suspiria.

115. Dehinc sacra est unctione de more perunctus, atque Dominici corporis et sanguinis perceptione munitus, nobis astantibus quod petierat, impetrato, post lacrymabili uale dicto, gregeque suo summo Pastori non tam uerbis quam lacrymis commendato, pius pastor ad cellam, de qua delatus fuerat, reuehitur. Quem discipulorum flens et eiulans turba prosequitur: lacrymose uoces, flebilibus comitate suspiriis, in altum extolluntur; atque se miseros, se orphanos proclamantes, irremediabiliter  lamentantur: »Heu, inquiunt, decedis, Pater sanctissime, cuius tenore ualuimus, cuius uigore stetimus, quo procumbente labimur, quo deficiente prosternimur? Cur nos incipientes deseris? cur necdum collectos dispergis? Quis nostre desolationis modus? quis dispersionis finis? quis destructionis terminus? In quo modo habebitur uite consilium? in quo spes? in quo salus? in quo refrigerium? sub cuius protectione refugium? Quis iam truculentam rabiem luporum, sublato pastore, ab ouium laceratione refrenabit? Quis miserie solator? quis utilitatis prouisor ultra exstiterit?«



CAPUT XIII. Reliqua ad mortem preparatio. Reuelationes, obitus, sepultura.

 116. Hec et huiusmodi quibusdam illorum uociferantibus, aliis in terram spasmo superueniente moribundis iacentibus; uir pietatis exsecutor, quid mallet, in ambiguitatem ire compellitur; nec enim gregem desolatum deserere, nec a summi boni presentia uolebat diutius abesse. O uirum nimia compassione pariter ac supernorum spe irretitum? Sublatis ergo cum manibus sursum luminibus: »O totius, inquit, pulchritudinis pulcherrime fabricator Deus, ante quem omne desiderium meum, et cui gemitus meus non est absconditus; nosti quanto desiderii ardore mens mea uidere te sitiat, quantoue tui amore huius tedio exsilii affecta langueat. uerumtamen si ad tuorum tutelam in agonis adhuc  certamine me iubes consistere, non renuo durosque sudores, quoadusque tibi placuerit, tolerabo.« Diuine itaque uoluntatis arbitrio committens omnia, ad imminentis indesinenter felicitatis anhelabat gaudia.

117. Porro biduo antequam uir Dei celicas sedes adiret, quedam matrona, nomine Maria  ante multorum pignora sanctorum, que in turre castri Nouigenti tunc temporis continebantur, honoris gratia de more candelam accenderat, ac coram ipsis prostrata iacebat in orationibus. Huic uirgo filia erat, quam Dei famulus, ut Christo consecraretur, a matre petierat. Eadem itaque, sicut premisimus, orante, prefata pignora  ingentem, qua detinebantur cista, strepitum dederunt, ipsamque admodum perterritam reddiderunt. Et hinc uidebatur sibi, quod a nostro monasterio usque ad eamdem turrim, que tribus ad minus distabat stadiis, dealbatorum monachorum multitudo tendebatur, processionis ad instar procedentium, uirumque Dei sacerdotalibus insignitum uestimentis precedentium. Que cum inusitate uisionis exitum tremebunda prestolaretur, eadem subito turris ita intrinsecus resplenduit ac si ipsi solis radii in ea concluderentur. Quo splendore paulatim crescente, Domini confessor Bernardus, matrone perterrite, omnem sua presentia pauorem remouens, apparuit eique dixit: »Crastina die tuam tecum filiam adducens ad me, in proximo ex hoc mundo migraturum,  propera; pro certo sciens quod nisi etiam festinaueris, amplius me, carissima, non uidebis.« Et hec dicens, comitante cum quo uenerat splendore, disparuit.

118. Illa uero domum reuersa, non sine maxima uicinorum admiratione, per duarum fere horarum spatium permansit uelut muta. Tandem sciscitantibus quid sibi contigisset infortunii, cunctam per ordinem disseruit uisionem. Subsequenti igitur die, iuxta sancti uiri preceptum, comitante filia, quantocius ad eumdem properauit; eique coram eis, qui aderant: »Tuis, inquit, obtemperans preceptis, mi Pater, adueni: mecum natam, quam iussisti, adduxi.«---»Bene, senior respondit: nam si paulisper, dilectissima, tardasses, utique insalutata remeares.  uolo ergo, ut, quod hactenus distulisti, mihi tuam tradere filiam non cunctaris.« Tunc mater: »Libentissime,« intulit: »quodcunque tue placet paternitati concedo.« Quam postquam, cunctis qui stabant mirantibus, inter manus suscepit; benedicens eis ad propria remisit. Illa uero non post multos dies, uirgineis indubitanter  choreis, immaculata quieuit; lucemque seculi huius sempiterna luce, sancti nichilominus uiri meritis, commutauit. O funeris gloria, que melior habetur quam uita! quia quod terre subripuit, in celum transmisit. uere, ut ego considero, plus fuit quam resuscitari, sic mori. Certa siquidem salus est, non contaminari peccatis. Quanti cuperent, rebus cum  uita traditis, talem transitum comparare, si mercatorem forsitan inuenirent!

119. Fatiscentibus itaque membris et appropiante mortis articulo, imperat uir sanctus, fratres, qui sibi famulabantur, uti fessos artus dormiendo releuarent, eo quod in ipsius excubiis diutius uigilassent: qui humi se utcunque collocantes, dormitare incipiunt; sed eius uocibus excitati, illum cum quibusdam colloquentem percipiunt. Monachorum namque multitudo cum tanta uenit gloria, ut Bernardum morientem mox repleret letitia. Illi autem erectis auribus propius accedentes, quid uidisset, extorquere conantur. »O, inquit, quam immensa eximie pietatis uiscera! quam benigna eius clementia! Audieram quidem, Domine, quod qui pro te ad  tempus humiliatur in terris, a te sublimetur in celis; sed nunc tua gratia me certificari eternaliter uoluisti, quanta sint iucunditate donati, qui se nostre submiserunt paruitati. Iucunda seruitus, quam tanta merces sequitur! Reuera tibi seruire regnare est.«

120. Cum his et huiusmodi, de sibi celitus ostensa uisione, applauderet Pater sanctissimus; sic demum intulit cum uotis lacrymantibus: »Certissime, noueritis, dilectissimi, cunctos huius ecclesie professos, de hac mortalitate ereptos, ineffabili iam gloria donatos, de sua salute certissimos esse, de uestra uero quammaxime sollicitos. Ipsi namque dealbati hilaresque mihi, paulo post eis aggregando nunc apparuerunt; atque ad Dominicam cenam,  cum Christo perenniter regnaturum, inuitantes, uobis huc modo appropiantibus, ualedicendo recesserunt: quorum corusco iubare solares radii reuerberantur, quorum fragrantia balsama superantur, quorum pulchritudine lilia roseque deuincentur.« Rursum obortis lacrymis: »Quam beate, inquit, matres que genuerunt! Quam beata genua que sustentauerunt! quam felices mamme quas suxerunt!« Qui aderant memores cuiusdam monachi, de cuius dubitabant salute, sciscitantur, si uisus fuisset cum aliis. Negauit dicens: »Imo est in tortormentis.« Itidem inquirentes, si eius miserie aliquis imponeretur finis: »Penis, ait, atteretur grauissimis.« Qui denuo expressius perscrutantes, si uel quandoque aliquam consequeretur ueniam; nichil  aliud extorquere ualuerunt, nisi quod multis cruciatibus afficeretur. De quo quia mentionem fecimus, qualiter uixerit uel obierit breuiter intimare dignum iudicamus.

121. Hic namque multis implicitus criminibus, insuper nullius sacri ordinis gradu perfunctus  multorum annorum curriculo, sacerdotali usurpauerat fungi officio et hinc ad Dei uirum ueniens, habitum monachalem suscepit, nec tamen alicui, quod talia commisisset, detexerit. Sex itaque mensibus recursis ad extrema ueniens, quod hactenus celauerat, innotuit; benedictionem corone, quam necdum acceperat, cum uiatico accepit, et obiit. Cuius exitum, immutata eris  serenitate, subito terribilia subsequuntur tonitrua, fulgura uenerunt terrifica, fit immensa pluuie inundatio, simul et horrendarum flammarum coruscatio; tantaque fuit elementorum concussio, ac si totus er rueret illico: nec tamen ab aliquibus uisa uel audita est hec commotio eris, preter illos qui in nostris intererant habitaculis. Nobis uero sequenti die in capitulo de more coadunatis: »Quam intolerabilis, inquit uir Dei, peccatoribus apud inferos manet tribulatio? cum tanta unius miseri causa apud nos ingruerit elementorum perturbatio. Quanta nimirum istius fuerit infelicitas, tempestatis non tacuit immensitas. Reuera siquidem hac in nocte demones, miserum per fenestram extrahentes, conspexi, nec non inter eos acerrimum pro ipsius anima  conflictum conspexi; sed quis altercationis finis exstiterit, penitus ignoraui.« Talem exitum miserandus sustinuit, qui cum reliquis beatificatus uideri non meruit.

122. Porro uir Domini, prelibata certificatus uisione, ac debito exhilaratus gaudio, si quid aliud iam loqui cogeretur, mox ad hec eius refluebant uerba, nec quidquam uix fari poterat, nisi que uiderat et audierat. Unde quidam astantium, pre cordiali ipsius resolutionis dolore stimulati, in hec uerba prorumpunt: »Hec relatio nobis non cedit in prosperum. Nam nostrum iam abhorrens consortium, ad illorum quos uidit nichilominus anhelat collegium.« Tandem discipulos unanimiter ad se uenire mandauit, quos secundum singularem districtionem  ordinum, prout potuit, identidem instruxit. Sacerdotes ceterosque Dei ministros admonuit, ut sic altari deseruirent, quatenus ipsimet hostia uiua fierent. Adolescentulos, quos susceperat, quosque paterna pietate educauerat, hortatus est, ut uirginitatem suam, quasi thesaurum irrecuperabilem, custodirent, et ut inuiolata conseruaretur sese sagaciter accingerent. Ad extremum illiteratos commonet, ut quasi pelles et cilicia tabernaculi Domini, purpuram, byssum, hyacinthum a pluuiosis procellis protegerent; diuinumque, quod administrare nequibant officium, in exterioribus subseruiendo, suum redderent.

123. Hinc per ordinem, dato cum lacrymis pacis osculo: »Ipse, inquit, pastorem uobis amodo prouideat  idoneum, qui cunctorum benignissimus consolator est dolentium. Torquebantur uiscera, et quasi a suis membris detraherentur, cum dolore pugnabant; in eoque cunctis admirabilior erat, quod magna  uinceret caritate  . Inter hostium manus, inter dire mortis acerbitatem, et captiuitatis duram necessitatem, nichil crudelius est quam a filiis separari. Nos, nostram uiam dolebamus, et inuidere potius eius glorie uidebamur: hic clausis oculis, quasi iam humana despiciens, usque ad expirationem anime eos non aperiebat. Quid agis pagina? Cur ad eius mortem uenire formidas? Iamdudum compilatores hec scribentes corrodimur, atque iamdudum prolixior liber cuditur, dum ad ultima  peruenire timemus, quasi tacentibus nobis et in illius laudibus occupatis, differri possit occubitus. Huc usque prosperis nauigauimus uentis, et crispantia maris equora labens carina sulcauit. Nunc in scopulos incurrit oratio, et tumescentibus fluctuum montibus presens innumerorum intentatur naufragium; ita ut cogamur dicere: Preceptor, salua nos; perimus ; et illud; Exsurge, ut quid dormitas, Domine . Quis enim possit siccis oculis Bernardum narrare morientem?«

124. Non multi fluxerant dies, et ecce seruum  fidelem bonus dominus requirebat. Accelerabat transitum, qui uocabat ad gloriam; et fessus a laboribus inuitatur ad premia. Superueniente itaque beate ac innumeris peroptate suspiriis remunerationis hora, quibus ille agricola, fructum pii laboris a munifico patrefamilias percepturus, ab istis presentis uite laqueis ad eterna deberet conscendere regna; membra, felici annositate confracta et incredibili parcimonia penitus emortua, quia carius pauper Christi non habuit, hereditario iure Tironensi Ecclesie credidit, celitus sibi creditum, celo spiritum reddidit; talique fine sui cursum incolatus compleuit.

O felix cursus, cuius brauium paradisus!
O felix finis, sequitur quem uita perennis!
 uita beatorum testis mercesque laborum.
O quam bonum certamen certasti, quam felicem cursum complesti, quam inconcussam fidem seruasti, pie confessor Christi!

Tot rutilans titulis abiisti, non obiisti,
Semper uernantis patrie coniuncte colonis,
Perpetis ac heres regni Christique coheres:
Quem Sion, urbs pacis, placidissima, plena quietis.
Iam fouet et nutrit, nec non sua gaudia pandit.
O quam fidelis, cui proprios labores sudoresque credidisti, quos cum tanta usura iam recepisti; a quo illud desiderabile, illud insigne, illud incomparabile: Euge, audire meruisti. Tibi siquidem, gratissima ipsius uoce pietatis, hac in die dictum est: Euge serue bone et fidelis, intra in gaudium Domini  tui .

O iam sidereis felix sociate choreis,
Tue iucunde nauigationis cursus iam superne Hierusalem finibus applicuit: cuius nauis anchora, fausto directa gubernatore, spe remissionis, eternitatis portus apprehendens,

Iam maris euasit fluctus, mortisque catenas,
Portus speratam iamque tenet patriam.

125. Exinde pastor exstinctus, indumentis sacris, prout ipsius exigebat excellentia, accurate exornatus, atque capulo  decentissime palliato superpositus, sacerdotalibus humeris in ecclesiam, quam ipse fundauerat, est translatus. In qua, priusquam sepulture traderetur, superfuit tribus diebus totidemque  noctibus. Cuius obitum quidam ex discipulis, iuxta Rhodanum fluuium, in Belioacensi  commorantes territorio, eadem die subsequenti cognouerunt indicio. Nam de illius barba, dum adhuc uiueret, pro reliquiis detulerant; quam in pixide reuerenter positam, pro egrotantium nonnunquam salute lauabant; ex cuius  perceptione incolumes remeabant. Illa uero hora, qua Dei seruus ab hac uita decessit, ex prefata pixide tanta mirifici odoris prodiit fragrantia, ac si diuersorum aromatum cum ipsa congesta fuissent genera. Qua  fratres illecti dulcedine, rei ueritatem uti se habebat animaduerterunt, nobisque tanto lumine orbatis fraterna compassione doluerunt. Eadem etiam hora exsequias triumphales eius uidit in Gallia quidam monachus fieri, consistens in Britannia.

126. Celerrimis interim alis circumquaque fama uolitante, ut compertum est, ex hoc mundo migrasse consolatorem huius patrie; circumadiacentium ciuitatum quam maxime condolentes cateruatim affluxerunt sacerdotes et clerici, abbates et monachi, consules et proceres, et ex omni latere territorii innumera multitudo populi, interesse summopere satagentes memorandis eius exsequiis , triumphi credebant potius esse, quam funeris. Quem monachorum in eremo latitantem sua cellula tenuit?  Quam matronarum cubiculorum secreta texerunt? Sacrilegium putabat, qui non tali uiro ultimum reddidisset officium. Nulla quempiam occurrere mora detinuit; non reipublice occupatio, non sexus fragilitas, non muliebris pudor, non domestica necessitas; non postremo ullius, quamlibet altissime, dignitas administrationis quemquam retinere potuit, quin omnes illuc certatim properarent quo doloribus dolores adderent, suspiria suspiriis infligerent, lamenta lamentis extorquerent, lacrymas lacrymis cumularent. Festinabant etenim non ad aliquod ridiculosum cum cachinno spectaculum  .



CAPUT XIu. Analecte de uariis in uita gestis.

 127. Si quis audire cupit quam intoleranter portabat, sibi aliquid melius quam ceteris in refectorio apponi, audiat quid sepe fecit. Die quadam ingressus coquinam, uas paruulum cum aliis uidit ad ignem coquere; perquirensque cuius esset, nouit suum esse, unde non minimum indignatus arripuit, aliisque infundens immiscuit. Post hec, qui hoc iniussus fecerat, fratrem uehementer increpauit. Item refectionis hora refectorium ingressus, ut pulsaret nolam ad discum accesserat; ibique cernens panem positum aliis candidiorem, clam festinato rapuit, eumque coram sene  quodam abscondens, illius sibi panem tulit. Frater quoque refectorarius  , aquam in scypho eius mittere oblitus,  sepe prouoluit se ad pedes eius, culpamque confitens, ueniam cum lacrymis postulabat. Quem leuans uir Dei mitissimus, benigne consolabatur, dicens: »Ne contristeris super hec, fili: non enim ut putabas, hoc tua culpa; sed Dei uoluntate, omnia disponente, factum est: qui quia nouit me non  indigere, superfluum duxit, ut mitteres, te suadere.« Nemo etiam tam sollicite gastrimargie laqueos seu iactantie curauit euadere: ne enim uane glorie telo feriretur, queque sibi apposita prelibabat; neue gula blandiretur, prelibata citius a se reiiciebat.

128. De infirmis atque debilibus curam sollicitus gerebat, maxime uero animarum morbis succurrere inuigilabat. Quod autem personarum acceptor minime fuerit, in sibi grata assiduaque pauperum conuersatione clarebat: quorum familiaritati, sibi dulcissime, se totum indulgebat. Mores omnium, uitam et animos scrutator sedulus exquirere non negligebat: infirmitatum namque animarum magis quam corporum se medicum a Deo missum intelligebat.  Illas igitur paruipendens dissimulabat; sed diligenter inquirens animarum languores, iis omnino mederi satagebat, quia de animarum salute super omnia gaudebat, non de prelationis culmine, ut plures; suas, nedum aliorum animas, paruipendentes. Quid plura? Lux hec celestis, quam pro mundi illuminatione, eius misertus, claritatis clemens Conditor accenderat, in huius eremi obscuritate latere uoluerat; sed omnipotens Deus, cuius consilium manens in eternum, immutat consilia hominum, quia aliter disposuerat, iam eius radios longe lateque diffuderat, tantique luminis splendore orbem irradiabat.

129. Excitati igitur tam clarissimi uiri opinione famosa, diuersarum nationum innumerabiles populi  properabant ad eum, tanquam ad lumen, sibi in candelabro sancte Ecclesie a Deo erectum. Quos admirabilis Dei famulus uerbi diuini gratia reficiens interius, uite huius labilis uanitates et mundanas uecordias declinare premonebat, dicens, non sane mentis hominem esse, qui minima pro maximis, uilia pro pretiosis, transitoria pro sempiternis commutare dubitaret. Dicebat enim fugitiue breuis uite gaudia euanescere, uelut somnia; et extremam diem homini insidiari, tanquam hostem; que sontes et incredulos in barathrum demergeret, arsuros perpetuo cum diabolo et angelis eius; sancto uero de huius uite exsilio amitteret in libertatem glorie filiorum Dei. Hec itaque et consimilia uiro Dei proloquente,  iam tot illi adheserant, mundi uanitate relicta, ut de eis bene commutatis non immerito dici posset: Hec est mutatio dextere Excelsi . Quid mirum? Ipse namque, iuxta quod in Isaia legitur, erat quasi hortus irriguus, et quasi fons aquarum, cuius non deficiunt aque. Et edificabantur  in eo deserta seculorum, et fundamenta generationis et generationis suscitabat. Iure ergo uocatur edificator sepium auertens semitas in quietem. Habitabat igitur in eremo iam quasi quidam magnus celestis exercitus, excubando, dum ueniat rex eorum cum hymnis et laudibus.

130. Dicat qui potest, si unquam aut legit aut audiuit, in cuiusquam hominis pectore tam inauditam caritatis latitudinem abundasse: ego enim non satis admirari sufficio, nedum possem promere uerbo. Neminem namque ad se uenientem repellebat, nullum secum cohabitare uolentem reiiciebat; non cecum, non claudum, non loripedem, non gibbosum, non mancum; sed omnes pariter sinu misericordie dilatato colligebat; uiros cum mulieribus,  lactentes suos in humeris gestantibus, suscipere non dubitabat; nullus debilis, aut contemptibilis, nullus pauperrimus abiit repulsus. Quod pupilli et orphani audientes, uictum sibi mendicando queritantes, uel aliena pecora per rura pascentes, cohortabantur sese mutuo, dicentes: »Eamus et nos ad portum qui recipit omnes.« Cumque sedens eorum medius , dicamus igitur: Cum sederet eorum medius, et uideret istos loripedes, illos claudos uel semihomines, siue cecos aut strumosos, seu mancos uel distortos, tacite secum recogitans, in animo dicebat: Hi fortasse sunt illa uilia, quibus Dominus  confringit fortia, et talium dicitur fore regnum celorum. Infirma enim mundi elegit Deus, ut fortia queque confundat.

131. Consolans autem eos hortabatur, uite breuis incommoda equanimiter ad modicum tolerare, dicens: »Filioli mei, sustinete parumper non deficientes, et confortamini sperantes in Domino, qui nunquam derelinquit sperantes in se. Dominus enim soluit compeditos; Dominus illuminat cecos, Dominus erigit elisos, Dominus diligit iustos; Dominus pauperem facit et ditat, humiliat et subleuat; suscitat de puluere egenum, et de stercore eleuat pauperem, ut sedeat cum principibus, et solium glorie teneat: Dominus solus est refugium pauperum,  adiutor in opportunitatibus, in tribulatione. Timete, karissimi, Dominum: nichil enim deest timentibus eum; et scitote quia melius est modicum iusto super diuitias peccatorum multas, qui thesaurizant et ignorant cui congregant eas. Psallite ergo in cordibus uestris Domino, dicentes: Domine, ante te est omne desiderium nostrum, et gemitus noster a te non est absconditus. Exaudi preces nostras, et educ nos de lacu miserie et de luto fecis. Et absterget Deus omnem lacrymam ab oculis uestris, tristitiaque uestra uertetur in gaudium, et satiabimini cum apparuerit gloria eius.«

132. Tali pane tuos pascebat, O Christe, pupillos iste tuus fidelis seruus et prudens, quem constitueras super familiam tuam, ut daret illis in tempore  tritici mensuram. Spirituali itaque cibo paupertatis inopiam sepe temperabat, que uehementer, ut supra dictum est, eos nonnunquam opprimebat. Sepius namque nuntiabatur et panem deese, infantesque suos uictu carere, nec non aduentantium turbas adesse, quas uenientes de longe oportebat ieiunas non dimittere. Quid igitur? Putasne, qui legis, fidelissimum Dei famulum, cui panis deerat, et populus pascendus aderat, putas uel ad modicum quasi anxium dubitasse quid ageret? Non dubitauit; non hesitauit: fides namque eius mira de Dei largitate presumere assueuerat. Promittebat ergo securus, quod non habebat; quia de Omnipotentis bonitate confisus, se habiturum uere credebat. Si enim aliquando corde sollicitus pro turbis affluentibus Dominum  rogauerit illud, quod apostoli cum turbe properarent ad Dominum, non habentes unde pascerent, rogasse referuntur, dicentes: Domine, dimitte turbas, ut eant in castella et uillas emere sibi escas, quia hic in deserto loco sumus, quibus ait Dominus: uos date illis manducare ; si, inquam, aliquando multitudini diuersorum undique affluenti non dissimiliter compatiens, Dominum rogauerit corde contrito, dicens: Domine, dimitte eos, ut eant ad ditiora loca, ubi habere possint necessaria, quia hic in deserto et arido loco sumus: continuo intellexit Dominum sibi diuinitus inspirando suggerentem, quod ait apostolis: Tu da illis manducare.

133. Fiducialiter igitur inuitabat omnes ad prandium,  qui celi terreque Conditorem habebat dispensatorem. O ter felix anima, templum Dei Patris, sedes Sapientie, requies Spiritus sancti, mansio sanctissime Trinitatis! Credere fas est, quia diuina gratia, que te inhabitabat, ea que factura per te erat, antequam fierent tibi reuelabat. Qua enim mente, qui panem non haberes, aduentantes toties ad prandium inuitares, nisi cito ad futurum, Domino procurante, oculis spiritualibus considerares. Igitur qui dat iumentis escam ipsorum, et pullis coruorum inuocantibus eum; putas daturus non esset militi suo stipendium, suisque commilitonibus? Dabat equidem, et ita affluenter, ut mirarentur omnes, maxime autem increduli et infideles. Contingebat  namque persepe fieri, quod semel factum est temporibus Elisei. Clausa ut legitur in libro Regum obsidione Samaria tenebatur; sed grauius fame afflicta periclitabatur. Condolens ergo rex ciuibus inopia deficientibus, uenit ad Eliseum; qui non ignorans causam aduentus eius, mox ait illi: Audi uerbum Domini: Cras, inquit, eodem tempore in porta Samarie, statere uno modius simile, et duo modii hordei statere uno . Cui unus de ducibus, super cuius manum rex incumbebat, incredulus uerbo eius respondit-Si Dominus etiam cataractas in celo faceret, nunquid hoc esse posset, quod tu loqueris? uidebis, inquit homo Dei, oculis tuis, et non inde comedes. Haud aliter nonnulli, agitati curiositate uidendi, accedebant ad uirum Dei, redarguentes  eum quasi consulendo cur tot ac tales susciperet, qui unde pasceret, minime haberet: cum eis fideli ac constantissima uoce responderet, Dominum, non se, illos procuratorem habere. Qui enim, aiebat, bestias terre celique uolatilia pascit, putatis hominum, ad imaginem et similitudinem suam formatorum, obliuisci possit? Illi autem, tanquam qui modice essent fidei, desperabant hoc posse fieri, quod promittebat homo Dei, etiamsi faceret Dominus cataractas in celo.

134. Ne indignemini, fratres karissimi, de eius humilitate ac delectatione in paupertate toties replicanti. Credite mihi, multa sunt ac preclara, que uirtute diuina operatus est miracula: que quamuis curiosius studuit tegere, quam flagitiosus facinora  sua abscondere, non omnia tamen potuit, quia diuina bonitas plurima posteris profutura celari noluit. Sed ego, fratres karissimi, quidquid sentiant alii, amplius admiror huius gloriosissimi uiri humilem inter pauperes Christi conuersationem, quam sibi diuinitus datam uirtutem, quantumlibet miraculis coruscantem. Hec namque de culmine angelice uite multos precipitauit; illa uero humiles quosque ad altiora sublimauit. Nouerat hoc homo Dei: ideo illam diligebat, atque colebat; hanc autem, in quantum sibi licebat, exercere fugiebat et declinabat. Sed quid non extorqueret a uisceribus caritatis eius, infirmorum atque dolentium compassio?

135. Ut igitur, sicut decet, de spiritualibus prius  morbis loquamur; quis superbus aut elatus accessit ad eum, et non statim rediit demissus et humiliatus? Quis adulter aut fornicarius? quis auarus aut cupidus? quis inuidus aut malignus, eo audito non continuo conuertit se et commutauit? Raptores enim rapere desierunt, crudeles crudelitatem suam deposuerunt, tyranni a tyrannide cessauerunt, scelerati sua scelera omiserunt; diuites diuitias suas paruipendentes, pondus sibi fore non subsidium cognouerunt; potentes sublimitatis culmen, non securitatem sibi esse, sed precipitium intellexerunt; mundi amatores sese uanitate deseruiuisse compererunt. Quid plura? Cecorum oculos, mundane fecis puluere plenos, ut uerum solem cernere possent,  aperiebat; aures, quas Dominus in genere humano clausas conqueritur, celesti carmine reserabat; claudorum gressus in uiam pacis et iustitie dirigebat. Si quis haustu pestifero serpentine suggestionis uenenum susceperat, oraculi diuini antidoto curabat; egrotos in fide, spe et caritate, ut spiritualis medicus, sanabat. Quis est qui fari possit, quot uexatos a demonibus potenti uirtute liberabat? quot ab antiqui serpentis faucibus extrahebat, Deoque fidelis seruus restituebat? Mortuos denique, non biduanos tantum aut triduanos, uerum etiam quatriduanos ad uitam reuocabat. Nam quos lethalium cogitationum delectatione perniciosa defunctos, adhuc tamen sub pectoris domicilio clausos; aut quos pestiferi operis perpetratione mortifera elatos,  seu quos miserrima peccandi consuetudine ligatos, uel opinione fetenti ceu terra obrutos inueniebat, ad suscitandos omnes de huiuscemodi mortuorum sepultura, celestis gratie uirtus diuina ei non deerat.

136. Hec igitur sunt, que per eum Conditor omnipotens diuina operabatur miracula, iure tanto magis admiranda quanto plus salubria. Hec namque sunt, que animam cum corpore a morte liberant perpetua, atque uita uiuificant eterna. Hec igitur illa salutifera mundo potestas, quam apostolis et apostolicis uiris Saluatorem sermo euangelicus tradidisse testatur. Hanc docuit, hanc exhiberi mundo languido precepit, dicens discipulis suis: Ite, infirmos curate, leprosos mundate, cecos illuminate,  mortuos suscitate, demones eiicite. Igitur si de Domino recte sentimus, plane intelligimus, eum maluisse discipulos suos ista in animabus exercere quam in corporibus. Nam ut alias Euangelium indicat, illis quadam die cum gaudio, quia demonia ipsis subiicerentur, redeuntibus ad ipsum uidens illos cenodoxie elatione deiectos, quasi indignatus dixit ad illos: uidebam Satanam quasi fulgur cadentem de celo . Illis quoque cui de morborum curatione, et de demonum expulsione extolluntur, dicturus est in fine: Nescio uos .

137. Cauebat igitur hic beatissimus Dei cultor placere homini, ne displiceret peccatori; taliumque miraculorum gratiam, quam sibi cum reprobis  communem intelligebat, exercere paruipendebat; imo, ut pluribus noxiam, sicut dictum est, declinabat, nisi omnino miseranda uexatorum atque dolentium cogeret ac compelleret compassio. Non enim erat de illis, qui nituntur incedere in magnis et in mirabilibus super se. Quid immeramur? Iam tandem pandamus que abscondit; reuelemus que celari uoluit; quia sapientia abscondita et thesaurus inuisus, que utilitas in utroque? Dicamus ergo: Quis caput uel membrum aliud doluit, et non continuo ad sacre manus eius tactum, leuamen sensit? O quam plures hoc per semetipsos probasse testantes audiui! Quis perturbatus diabolicis immissionibus, confugiens ad ipsum, confitensque  quibus tentationum perurgeretur stimulis, remedium adeptus non statim conquieuit?

138. Frater quidam  infidelitatis immissionibus per angelos malos exagitatus, ad uirum Dei perturbatus confugit, animique intolerabilem confessus laborem, sanctissimis eius precibus sibi subueniri expostulabat. Cuius anxie uexationi compatiens misericordissimus Dei seruus: »Aequo, inquit, esto animo, fili: non enim hec, ut metuis, tentatio tibi ad perniciem sed ad probationem, Domino permittente, contigit. Solet namque Conditor piissimus suos milites probare tentationibus. Sta igitur in certamine ut athleta strenuus, de Dei iuuamine indubius; quia non coronabitur, nisi qui legitime certauerit.« Cui  cum frater, supra uires suas, ut sibi uidebatur, tentatum se cum lacrymis contestaretur, ait ad eum uir beatissimus: »Si igitur ista uis carere molestia, uade, confidens quia mittet tibi Dominus auxilium de sancto.« Ex illa ergo hora  ab impugnatione illa ita quieuit, ac si minime unquam tentatus fuisset.

139. Contigit quoque tempore quodam eum cum fratribus suis per uicum iter habere; cuius in medio cum mulieri cultu ornate composito obuiarent; notauit Dei famulus ut pastor de ouibus sollicitus, quosdam incautius in eam oculos iniecisse. Cum pertransissent: »Pulchra, inquit ad eos, mulier illa foret, cui obuiauimus, nisi lusca esset.« Qui  ignorantes cur hoc proposuisset, responderunt ei, non eam esse luscam; sed duobus oculis clare intuentem uidisse. Quibus ipse: »Credite, inquit, mihi, fratres karissimi, quia non multum curare studui, an unum, uel duos haberet oculos.« Quo illi audito, tandem se astutissima Dei uiri calliditate circumuentos intelligentes, erubuerunt.

140. Si quis iterum audire desiderat quam perite mentes probabat humanas, et probando corrigebat, sequentia audiat. Dum mundanos fugiens strepitus, in illa resideret insula, que mari circumdata, nulli se terre contigua, prout dudum uotis ingentibus captauerat, orationi atque lectioni uacans libere, totus celesti in contemplatione theoriis diuinis indefessus animum satiabat; discipulos tamen, corporale  sibi subsidium manuum laboribus procurantes, habebat: ad quos laborantes, post orationem, contemplationem et lectionis meditationem, uisendos exibat. Horum unus spiritu mitis; alter uero impatiens erat: qui non simul sed diuisim operabantur. Arte ergo tali uir sapiens eorum spiritus probando examinabat. Ad primum ueniens, Benedicite, dicebat. Deinde quasi laborare uolens, de fratris manibus ferramentum tollebat; eumque interdum quiescere precipiebat. Cumque fodiens glebas huc illucque proiiceret, nec quo loco uel ordine ponere deberet obseruare curaret; interrogabat fratrem, si bene ageret: qui, quia sibi ualde placebat, quidquid uir sanctus agebat, illum peroptime facere respondebat.  Deinde ad alium uadens cum itidem faceret, ille impatiens, cum glebas negligentius proiiceret, docere illum satagebat, quomodo eas ponere deberet.

141. uidens itaque uir beatissimus, se non posse pro uelle fratris illius quidquam facere, recedens ab  eo ad alium reuertebatur, docens illum aliquid de Scripturis inter opera laboris. Quod uidens alter inuidebat, illumque sibi preferre ingemiscebat. Qui tandem ad uenerabilem Dei uirum accedens, conquerebatur cum lacrymis, cur se contemneret, aliumque sibi preponeret; illum consolans, illum docens, illum uerbis diuinis instruens, illum amplius, se uero minus diligens. Cui uir prudens increpando respondit, dicens: »Ad te autem, frater, cur quereris me non ire, cui displicet totum quod possum facere. Tua namque monstrat impatientia, me tibi potius nocere quam iuuare; illius uero mansuetudo, cui bonum est quod facere scio, me sibi non nocere testatur, sed subuenire. Non immerito ergo te desero, cui noceo; et uado ad illum,  quem me, ut gratulans ipse testatur, iuuare credo.« Ad hec periti medicamina medici frater compunctus, ad eius pedes prouolutus, rogauit ueniam, culpam confessus; quam non difficile consecutus, deinceps est emendatus. Ecce quam callide pastor eximius oues errantes seu perditas de luporum faucibus eripere non ignorabat.

142. Lectioni etiam hec inseramus, quod tacendum minime duximus. Seruus in obsequio uiri Dei fratrumque quidam famulabatur, qui ut comederet, sicut ab huiusmodi sepe solet fieri, uictualia furabatur. Quo fratres comperto, uictum sub sera, ponebant: sed cum sera non ualeret famuli manus rapaces arcere, Patri sanctissimo a fratribus indicatum  est. Quibus ualde uir Dei iratus ait: »Quid est, non fratres, sed fratricide, quid egistis? Cur eum, quem uos ut uosmetipsos diligere oportuit, in huius ruine foueam homicide immisericordes impulistis? uos, inquam, uos hoc fecistis: uos fratrem esurientem ad furtum cegistis, qui panem ne sumeret sub sera inclusistis, cui Christus panis uite nunquam se denegauit. uos nocentes atque rei, huius noxe culpa tenemini, nisi cito resipiscamini.« Quo fratres audito, pauentes atque territi, solo prostrati, ueniam postulantes, quid agere deberent, uirum sanctissimum obsecrantes interrogabant. Qui, pro ipsis primum precibus ad Dominum fusis: »Ite, inquit, serisque omnibus remotis, fratrum sibi uictum sumere licenter permittite; quantum uoluerit ut sumat  persuadete: hoc uestri illiusque mali; caritate subueniente, solum uideo remedium.« O sapientia non humana, sed diuina; non terrestris, sed celestis; non ab homine, sed a Deo; non de mundo sed de celo  .




uolume back matter






ORDO RERUM QUAE IN HOC TOMO CONTINENTUR.



 HONORIUS AUGUSTODUNENSIS.
    Notitie historico-litterarie de uita et scriptis Honorii. 9

PARS PRIMA OPERUM HONORII.


DE PHILOSOPHIA MUNDI LIBRI QUATUOR. LIBER PRIMUS.
    Prefatio. 41
    CAP. I.---Quid sit philosophia. 43
    CAP. II.---Que sunt et non uidentur. 43
    CAP. III.---Que sunt et esse uidentur. 43
    CAP. Iu.---Quid sit perfecte aliquid cognoscere. 43
    CAP. u.---Quibus rationibus probetur quod sit Deus. 44
    CAP. uI.---Quare potentia dicatur Pater. 45
    CAP. uII.---Quare sapientia Filius. 45
    CAP. uIII.---De genitura Filii. 45
    CAP. IX.---Quare uoluntas dicatur Spiritus sanctus. 45
    CAP. X.---Quare a Patre et Filio procedat. 45
    CAP. XI.---De ceternitate ipsorum. 45
    CAP. XII.---Quare quedam uni de personis attribuantur, cum sine alia nichil operetur. 45
    CAP. XIII.---Quare Filio attribuitur incarnatio. 46
    CAP. XIu.---Quare Spiritui sancto peccatorum remissio tributa. 46
    CAP. Xu.---De anima mundi. 46
    CAP. XuI.---Quid sit celeste animal et ethereum. 47
    CAP. XuII.---Quid erium. 47
    CAP. XuIII.---Quid humectum. 47
    CAP. XIX.---Utrum corpora sint uel spiritus 47
    CAP. XX.---De demonibus. 48
    CAP. XXI.---De elementis. 48
    CAP. XXII.---De creatione piscium et auium 55
    CAP. XXIII.---De creatione ceterorum animalium et hominis, et quo tempore mundi creatio facta sit. 55

LIBER SECUNDUS.
    Prefatio. 57
    CAP. I.---Quid sit ether et ornatus illius. 57
    CAP. II.---Quod aque congelate super ethera non sint. 57
    CAP. III.---Quomodo intelligendum sit, Diuisit aquas que sunt sub firmamento. 58
    CAP. Iu.---Quod super ethera nichil uideatur. 58
    CAP. u.---Quot modis auctoritas loquatur de superioribus. 59
    CAP. uI.---De firmamento et stellis 59
    CAP. uII.---De infixis stellis, utrum moueantur. 59
    CAP. uIII.---Quot circuli dicantur esse in firmamento. 60
    CAP. IX.---Qui sunt uisibiles. 60
    CAP. X.---Ubi incipiat galaxias. 60
    CAP. XI.---De zodiaco et unde dicatur. 60
    CAP. XII.---De dispositione signorum. 60
    CAP. XIII.---De inuisibilibus circulis. 60
    CAP. XIu.---De duobus coluris. 61
    CAP. Xu.---De horizonte et meridionali circulo. 61
    CAP. XuI.---De motu firmamenti et de polis. 61
    CAP. XuII.---De Saturno, et quare aliqua stella dicatur frigida, et quot modis nomina qualitatum rebus attribuantur. 62
    CAP. XuIII.---De Ioue. 63
    CAP. XIX.---De Marte. 63
    CAP. XX.---De uenere. 63
    CAP. XXI.---Quomodo eadem stella dicatur Lucifer et Hesperus. 63
    CAP. XXII.---De Mercurio. 64
    CAP. XXIII.---De statu et retrogradatione predictarum stellarum, et quod uerum sit solem esse sub Mercurio et uenere, et de circulis eorum. 64
    CAP. XXIu.---Quando circuli ueneris et Mercurii liberius appareant. 65
     CAP. XXu.---Utrum planete moueantur cum firmamento uel contra. 65
    CAP. XXuI.---Quare sol oblique moueatur, et de hieme et uere. 67
    CAP. XXuII.---Unde altius mouentur infirmi in uere, et in autumno; et de quatuor anni temporibus. 68
    CAP. XXuIII.---Quid sit naturalis et usualis dies, et de diuisionibus eorum. 70
    CAP. XXIX.---Unde equalitates et inequalitates dierum. 71
    CAP. XXX.---Unde Eclipsis solis sit, et quod singulis mensibus non contingat. 71
    CAP. XXXI.---Quare luna non habeat splendorem et calorem: et de nouilunio et plenilunio. 72
    CAP. XXXII.---De eclipsi lune et quare singulis mensibus non contingat, et de figuris umbrarum. 73

LIBER TERTIUS.
    Prefatio. 75
    CAP. I.---De ere. 75
    CAP. II.---Qualiter quinque zone sint in ere. 75
    CAP. III.---Que diuersitates ex ere in terra sint. 75
    CAP. Iu.---Unde sint pluuie. 76
    CAP. u.---Quare solis radii et calor ad terram tendant. 76
    CAP. uI.---Quare sol calefacit terram, et ignis superior non. 76
    CAP. uII.---Quod ante finem mundi gutte sanguinis cadent, uel quare sanguis dicatur pluere. 77
    CAP. uIII.---Unde grando et nix. 77
    CAP. IX.---Quare niues nunquam contingant in estate, cum in ea contingat grando. 78
    CAP. X.---De tonitruis et fulminibus. 78
    CAP. XI.---Quare in sola estate contingant fulmina. 79
    CAP. XII.---De eo quod stelle uidentur aliquando cadere. 79
    CAP. XIII.---Quod cometa non sit stella. 80
    CAP. XIu.---De refluxionibus Oceani. 80
    CAP. Xu.---De ortu uentorum. 81
    CAP. XuI.---Unde quedam aqua dulcis, quedam salsa. 82
    CAP. XuII.---Quod aqua colata et attenuata fontes dulces gignat. 82
    CAP. XuIII.---Unde putei habeant humores. 82
    CAP. XIX.---Unde aqua putei et fontis in estate sit frigida, in hieme calida. 83
    CAP. XX.---Unde exustio uel diluuium. 83
    CAP. XXI.---Unde sit quod in lunatione modo crescunt humores, modo decrescunt. 84

LIBER QUARTUS.
    Prefatio. 85
    CAP. I.---De terra et mundo. 85
    CAP. II.---De diuersis qualitatibus terre. 85
    CAP. III.---De habitatoribus terre. 85
    CAP. Iu.---De terminis Asie, Africe et Europe. 86
    CAP. u.---Unde in quibusdam montibus perpetue sint niues. 87
    CAP. uI.---Quas qualitates contrahat terra ex diuersis uentis. 87
    CAP. uII.---De insertis arboribus 87
    CAP. uIII.---Quid sit sperma. 88
    CAP. IX.---Quare in pueritia coitus non contingat. 88
    CAP. X.---De matrice. 88
    CAP. XI.---Que sit causa sterilitatis. 89
    CAP. XII.---Si aliqua nolens potest concipere. 89
    CAP. XIII.---De superfluitatibus. 89
    CAP. XIu.---Quare homo, cum natus est, non graditur. 89
    CAP. Xu.---De formatione hominis in utero. 90
    CAP. XuI.---Unde puer pascatur in utero. 90
    CAP. XuII.---De natiuitate, et quare nati in septimo mense uiuant. 90
     CAP. XuIII.---De infantia et sensu. 91
    CAP. XIX.---De digestionibus et lapide urine. 91
    CAP. XX.---Quod homo naturaliter sit calidus et humidus, et unde longus et paruus, gracilis et grossus. 93
    CAP. XXI.---De somno. 94
    CAP. XXII.---Unde somnia et de animali et spiritali uirtute. 94
    CAP. XXIII.---De capite. 94
    CAP. XXIu.---De cerebro. 95
    CAP. XXu.---De oculis. 95
    CAP. XXuI.---Qualiter uisus fiat. 96
    CAP. XXuII.---De contuitione, et intuitione, et de tuitione. 96
    CAP. XXuIII.---De auditu. 97
    CAP. XXIX.---Quid sit anima. 97
    CAP. XXX.---Que actiones sint anime et corporis. 97
    CAP. XXXI.---Quomodo motus corporis contingant. 97
    CAP. XXXII.---Qualiter anima sit in homine. 98
    CAP. XXXIII.---De tempore coniunctionis anime cum corpore. 98
    CAP. XXXIu.---De uirtutibus. 98
    CAP. XXXu.---Quare non discernat et intelligat infans. 99
    CAP. XXXuI.---De iuuentute, senectute et senio. 99
    CAP. XXXuII.---Qualis querendus sit magister. 99
    CAP. XXXuIII.---Qualis discipulus. 100
    CAP. XXXIX.---Qualis complexio conueniens sit doctrine. 100
    CAP. XL.---Que etas et quis terminus discendi. 100
    CAP. XLI.---Quid sit ordo discendi. 100

LIBER DE SOLIS AFFECTIBUS SEU AFFECTIONIBUS.
    CAP. I.---De hemispherio. 102
    CAP. II.---De ortu et occasu solis. 102
    CAP. III.---De horis artificialibus. 103
    CAP. Iu.---Altitudo solis et climatis. 103
    CAP. u.---De terra et magnitudine solis. 103
    CAP. uI.---De aque tumore. 103
    CAP. uII.---De solis uicinitate. 103
    CAP. uIII.---Quod nichil ante solem occidat, quod cum sole oritur . . . 103
    CAP. IX.---Quomodo fiat eclipsis. 104
    CAP. X.---De lune saltu. 104
    CAP. XI.---De oriente et aliis. 104
    CAP. XII.---De meridie. 105
    CAP. XIII.---De cancro et capricorno. 105
    CAP. XIu.---De horizonte. 105
    CAP. Xu.---De equinoctio. 105
    CAP. XuI.---De die et nocte. 106
    CAP. XuII.---De parallelis. 106
    CAP. XuIII.---Horologiorum diuersitas. 106
    CAP. XIX.---Ad inueniendum interuallum in horologio. 106
    CAP. XX.---Quod sol medius numero dicatur 107
    CAP. XXI.---De stellarum lumine. 107
    CAP. XXII.---De distinctis spheris 107
    CAP. XXIII.---Terra unde frigida. 107
    CAP. XXIu.---De linea zodiaci. 107
    CAP. XXu.---Zodiacus quo ducatur. 108
    CAP. XXuI.---Planete quo uadant. 108
    CAP. XXuII.---De equinoctiali linea. 108
    CAP. XXuIII.---De solstitio in cancrum. 108
    CAP. XXIX.---Unde uisus recidat. 108
    CAP. XXX.---De signis duodecim obscurantibus solem. 109
    CAP. XXXI.---Quod planete non semper sint eque celeres. 109
    CAP. XXXII.---De sole ascendente, et quid efficiat. 109
    CAP. XXXIII.---In ariete sol multiplicat dies. 109
    CAP. XXXIu.---De linea tendente per centrum. 110
    CAP. XXXu.---An sol diutius sub terra sit, quam super, in equinoctia. 111
    CAP. XXXuI.---De lucifero et hespero. 111
    CAP. XXXuII.---Quod horologium in prima et ultima hora non habeat partes. 112
    CAP. XXXuIII.---Quod sol ducentesima sexta decima pars circuli sui dicatur. 112
    CAP. XXXIX.---De plano et alto. 112
    CAP. XL.---De gradibus et climatibus. 112
    CAP. XLI.---De sole hiemali. 113
    CAP. XLII.---Aequales possunt esse ortus, occasus non item. 113
    CAP. XLIII.---Quod non sint equales meridies et occasus 113
    CAP. XLIu.---Quod sol sit administrator etheree lucis. 113
    CAP. XLu.---De corpore solari 113
     CAP. XLuI.---De mediis peruste. 114
    CAP. XLuII.---De ortu matutino et uespertino. 114
    CAP. XLuIII.---Quid statio matutina et uespertina. 114
    CAP. XLIX.---Unde stellaria creata sint. 114

DE IMAGINE MUNDI LIBRI TRES.
    Epistola Christiani ad Honorium solitarium de imagine mundi. 119
    Epistola Honorii ad Christianum de eodem. 119

LIBER PRIMUS.
    CAP. I.---De forma mundi.---Etymologia et figura mundi qualis. 121
    CAP. II.---De creatione mundi.---Quinque modi creationis mundi. 121
    CAP. III.---De quatuor elementis.---Unde elementa dicantur. 121
    CAP. Iu.---De septem nominibus terre. 121
    CAP. u.---De forma terre.---Terram esse rotundam. 122
    CAP. uI.---De quinque zonis.---Circuli siue zone inhabitabiles. 122
    CAP. uII.---De tribus partibus orbis habitabilis. 122
    CAP. uIII.---De Asia.---Paradisus. 123
    CAP. IX.---De Paradiso.---Fons paradisi. 123
    CAP. X.---De quatuor fluminibus.---Ganger, Nilus, Tigris, Euphrates. 123
    CAP. XI.---De India.---Unde sic dicta, eius termini, montes, etc. 123
    CAP. XII.---De monstris.---Arimaspi, Cyclopes, Scinopode, Acephali. 124
    CAP. XIII.---De Bestiis.---Cencocroca, Tauri indomiti, Boues tricornes, etc. 124
    CAP. XIu.---De Parthia.---Unde dicta Aracusia.---Magice artis origo. 125
    CAP. Xu.---De Mesopotamia.---uarie eius urbes. 125
    CAP. XuI.---De Syria.---Eius urbes et prouincie. 126
    CAP. XuII.---De Palestina.---Eius uarie partes. 126
    CAP. XuIII.---De Aegypto.---Euxia postea Aegyptus dicta. 126
    CAP. XIX.---De Caucaso et regionibus Orientis. 127
    CAP. XX.---De Asia Minore. 127
    CAP. XXI.---De regionibus Asie. 127
    CAP. XXII.---De Europa.---Ryphei montes, Meotides paludes. 128
    CAP. XXIII.---De Scythia. 128
    CAP. XXIu.---De Germania superiore. 128
    CAP. XXu.---De Germania inferiore. 128
    CAP. XXuI.---De Thracia. 128
    CAP. XXuII.---De Grecia, et eius uariis partibus. 128
    CAP. XXuIII.---De Italia.---uarie Italie appellationes. 129
    CAP. XXIX.---De Gallia. 130
    CAP. XXX.---De Hispania.---Sex eius prouincie. 130
    CAP. XXXI.---De Britannia et partibus eius. 130
    CAP. XXXII.---De Africa. 130
    CAP. XXXIII.---De Aethiopia.---Astrologia ubi descripta. 131
    CAP. XXXIu.---De insulis, et nouo, ut dicunt, orbe. 131
    CAP. XXXu.---De Sicilia.---Trinacria dicta a tribus montibus. 132
    CAP. XXXuI.---De Sardinia. 132
    CAP. XXXuII.---De Inferno.---De nominibus Inferni, Acheron, Styx, Phlegeton. 133
    CAP. XXXuIII.---De aqua. 133
    CAP. XXXIX.---De Oceano. 133
    CAP. XL.---De estu maris. 133
    CAP. XLI.---De uoragine.---Quomodo fiat uorago. 134
    CAP. XLII.---De terre motu.---Quomodo fiant terre motus. 134
    CAP. XLIII.---De Hiatu.---Causa hiatuum terre. Tremor terre quid. 134
    CAP. XLIu.---De frigore.---Cur extreme Oceani partes perpetuo frigore horreant. 134
    CAP. XLu.---De aquis dulcibus et salsis. 134
    CAP. XLuI.---De mari Rubro.---Mare unde dictum. 135
    CAP. XLuII.---De gemina aque natura. 135
    CAP. XLuIII.---De aqua calida. 135
    CAP. XLIX.---De aquis mortiferis. 135
    CAP. L.---De mari Mortuo.---Bituminis natura. 135
    CAP. LI.---De animalibus aquarum.---Cur aues in ere uolent. 136
    CAP. LII.---De signis in more prognosticis. 136
    CAP. LIII.---De ere.---Demones in ere commorantur. 136
    CAP. LIu.---De uentis.---uentus quid. 136
    CAP. Lu.---De cardinalibus uentis. 136
     CAP. LuI.---De nubibus.---Nubes quomodo nascantur; unde dicte. 136
    CAP. LuII.---De tonitru et fulminibus. 137
    CAP. LuIII.---De Iride.---Iris quomodo fiat. 137
    CAP. LIX.---De pluuia.---Quomodo fiat pluuia. 137
    CAP. LX.---De grandine.---Grandinis generatio. 137
    CAP. LXI.---De niue.---Nix quomodo fiat. 137
    CAP. LXII.---De rore.---Unde ros ueniat.---Pruina. 137
    CAP. LXIII.---De nebula.---Unde nebula fiat. 137
    CAP. LXIu.---De fumo.---Qualis lignorum resolutio fiat in igne. 137
    CAP. LXu.---De igniculis. 137
    CAP. LXuI.---De pestilentia.---Unde nascatur pestilentia eris et ubi. 138
    CAP. LXuII.---De igne.---Angelorum corpora ignea sunt. 138
    CAP. LXuIII.---De planetis.---Unde planete dicantur. 138
    CAP. LXIX.---De luna.---Cur proprium lumen non habeat. 138
    CAP. LXX.---De Mercurio.---Motus eius. 138
    CAP. LXXI.---De uenere.---Motus eius. 139
    CAP. LXXII.---De Sole.---Sol unde dictus.---Magnitudo et motus eius. 139
    CAP. LXXIII.---De signis solis prognosticis. 139
    CAP. LXXIu.---De Marte.---Motus eius. 139
    CAP. LXXu.---De Ioue. 139
    CAP. LXXuI.---De Saturno.---Motus eius. 139
    CAP. LXXuII.---De absidibus planetarum. 139
    CAP. LXXuIII.---De coloribus planetarum. 139
    CAP. LXXIX.---De uia planetarum. 140
    CAP. LXXX.---De sono planetarum.---Cur a nobis non exaudiatur.---Musica. 140
    CAP. LXXXI.---De celesti musica.---Proportiones planetarum. 140
    CAP. LXXXII.---De homine microcosmo. 140
    CAP. LXXXIII.---De mensura, siue distantia planetarum. 140
    CAP. LXXXIu.---De celo.---Celum unde dictum.---Pronostica tempestatum. 141
    CAP. LXXXu.---De climatibus 141
    CAP. LXXXuI.---De plagis.---Ade nomen e quatuor plagis mundi compositum est. 141
    CAP. LXXXuII.---De firmamento. 141
    CAP. LXXXuIII.---De axe. 141
    CAP. LXXXIX.---De stellis.---Cur stelle in die non appareant.---Unde dicte. 141
    CAP. XC.---De sideribus.---Sidus unde dicatur. 142
    CAP. XCI.---De zodiaco.---Unde sit dictus. 142
    CAP. XCII.---De ariete.---Quare aries pro signo ponatur. 142
    CAP. XCIII.---De tauro. 142
    CAP. XCIu.---De geminis 142
    CAP. XCu.---De cancro. 142
    CAP. XCuI.---De Leone. 142
    CAP. XCuII.---De uirgine. 142
    CAP. XCuIII.---De libra. 142
    CAP. XCIX.---De scorpio. 143
    CAP. C.---De sagittario. 143
    CAP. CI.---De capricorno 143
    CAP. CII.---De aquario. 143
    CAP. CIII.---De piscibus. 143
    CAP. CIu.---Hyades. 143
    CAP. Cu.---Pleiades. 143
    CAP. CuI.---Arctos. 143
    CAP. CuII.---Bootes. 144
    CAP. CuIII.---Arcturus 144
    CAP. CIX.---Pithon. 144
    CAP. CX.---Corona. 144
    CAP. CXI.---Hercules. 144
    CAP. CXII.---Lyra. 144
    CAP. CXIII.---Cygnus. 144
    CAP. CXIu.---Cepheus 144
    CAP. CXu.---Perseus. 144
    CAP. CXuI.---Deltoton. 144
    CAP. CXuII.---Serpentarius. 144
    CAP. CXuIII.---Pegasus. 144
    CAP. CXIX.---Delphinus. 144
    CAP. CXX.---Aquila. 144
    CAP. CXXI.---Sagitta. 144
    CAP. CXXII.---Hydra. 145
    CAP. CXXIII.---Crater. 145
    CAP. CXXIu.---Coruus. 145
    CAP. CXXu.---Orion. 145
    CAP. CXXuI.---Procyon. 145
    CAP. CXXuII.---Canicula. 145
    CAP. CXXuIII.---Lepus. 145
     CAP. CXXIX.---Eridanus. 145
    CAP. CXXX.---Cetus. 145
    CAP. CXXXI.---Centaurus. 145
    CAP. CXXXII.---Ara. 146
    CAP. CXXXIII.---Argo. 146
    CAP. CXXXIu.---Pistrix. 146
    CAP. CXXXu.---Canopus. 146
    CAP. CXXXuI.---Lactea zona,---cur candida. 146
    CAP. CXXXuII.---De cometa. 146
    CAP. CXXXuIII.---Aqueum celum 146
    CAP. XXXXIX.---Spirituale celum. 146
    CAP. CXL.---Celum celorum. 146

LIBER SECUNDUS.
    CAP. I.---De euo.---Aeuum quid sit. 145
    CAP. II.---De Temporibus eternis. 145
    CAP. III.---De temporibus mundi. 146
    CAP. Iu.---De atomis. 147
    CAP. u.---De ostentis. 147
    CAP. uI.---De momentis. 147
    CAP. uII.---De partibus. 147
    CAP. uIII.---De minutis. 147
    CAP. IX.---De punctis. 147
    CAP. X.---De horis. 147
    CAP. XI.---De quadrante. 147
    CAP. XII.---De die.---Unde dictus dies. 147
    CAP. XIII.---De Longis et breuioribus diebus. 147
    CAP. XIu.---De Zodiaci signis, et parallelis solis. 148
    CAP. Xu.---De primo circulo 148
    CAP. XuI.---De secundo circulo. 148
    CAP. XuII.---De tertio circulo. 148
    CAP. XuIII.---De quarto circulo. 148
    CAP. XIX.---De quinto circulo. 148
    CAP. XX.---De sexto circulo. 148
    CAP. XXI.---De septimo circulo. 149
    CAP. XXII.---De octauo circulo. 149
    CAP. XXIII.---De quatuor solis circulis. 149
    CAP. XXIu.---De uaria umbra dierum. 149
    CAP. XXu.---De horizonte. 149
    CAP. XXuI.---De dierum diuisione. 149
    CAP. XXuII.---De initio et fine dierum. 150
    CAP. XXuIII.---De nominibus dierum. 150
    CAP. XXIX.---De nocte. 150
    CAP. XXX.---De umbra. 150
    CAP. XXXI.---De eclipsi. 150
    CAP. XXXII.---De septem temporibus noctis. 150
    CAP. XXXIII.---De hebdomada. 151
    CAP. XXXIu.---De mensibus. 151
    CAP. XXXu.---De nominibus mensium. 151
    CAP. XXXuI.---De mensibus Romanorum 152
    CAP. XXXuII.---De Ianuario. 152
    CAP. XXXuIII.---De Februario. 152
    CAP. XXXIX.---De Martio. 152
    CAP. XL.---De Aprili. 152
    CAP. XLI.---De Maio. 153
    CAP. XLII.---De Iunio 153
    CAP. XLIII.---De Iulio.---Unde dictus Quintilis. 153
    CAP. XLIu.---De Augusto.---Unde Sextilis. 153
    CAP. XLu.---De Septembri. 153
    CAP. XLuI.---De Octobri. 153
    CAP. XLuII.---De Nouembri. 153
    CAP. XLuIII.---De Decembri. 153
    CAP. XLIX.---De Kalendis. 153
    CAP. L.---De Nonis. 153
    CAP. LI.---De Idibus. 153
    CAP. LII.---De uicissitudinibus anni. 153
    CAP. LIII.---De uere. 154
    CAP. LIu.---De estate. 154
    CAP. Lu.---De autumno. 154
    CAP. LuI.---De hieme. 154
    CAP. LuII.---De inequalitate temporis. 154
    CAP. LuIII.---De elementis. 154
    CAP. LIX.---De homine microcosmo. 154
    CAP. LX.---De anno. 154
    CAP. LXI.---De anno lunari. 155
    CAP. LXII.---De solari anno. 155
    CAP. LXIII.---De bissextili. 155
    CAP. LXIu.---De Mercurii anno. 155
    CAP. LXu.---ueneris annus. 155
    CAP. LXuI.---Martis annus. 155
    CAP. LXuII.---Iouis. 155
    CAP. LXuIII.---Saturni. 155
    CAP. LXIX.---Annus magnus. 155
    CAP. LXX.---De anno ciuili. 155
    CAP. LXXI.---De bissexto. 155
    CAP. LXXII.---De olympiadibus. 156
    CAP. LXXIII.---De lustris. 156
    CAP. LXXIu.---De indictionibus. 156
    CAP. LXXu.---De etate.---Hominis sex etates. 156
     CAP. LXXuI.---De seculo. 157
    CAP. LXXuII.---De decennouennali cyclo. 157
    CAP. LXXuIII.---De ogdoade. 157
    CAP. LXXIX.---De cyclo solari 157
    CAP. LXXX.---De numero articulorum. 157
    CAP. LXXXI.---De magno anno 158
    CAP. LXXXII.---De cyclis. 158
    CAP. LXXXIII.---De auctoribus cycli. 158
    CAP. LXXXIu.---De equinoxio et solstitio. 158
    CAP. LXXXu.---De saltu lune. 159
    CAP. LXXXuI.---De minutis 159
    CAP. LXXXuII.---De regularibus feriarum 159
    CAP. LXXXuIII.---De concurrentibus. 160
    CAP. LXXXIX.---De regularibus et epactis. 160
    CAP. XC.---Quot horis luna luceat. 161
    CAP. XCI.---Quot partibus luna a sole distet. 161
    CAP. XCII.---In quo signo luna sit. 161
    CAP. XCIII.---De annis Domini. 161
    CAP. XCIu.---De indictione inuenienda. 161
    CAP. XCu.---De epactis inueniendis. 161
    CAP. XCuI.---Solaris annus quomodo inueniatur. 161
    CAP. XCuII.---Concurrentes quomodo inueniantur. 162
    CAP. XCuIII.---De inueniendo bissexto. 162
    CAP. XCIX.---De inueniendo cyclo lune. 162
    CAP. C.---De annis et cyclis. 162
    CAP. CI.---De clauibus terminorum inueniendis. 162
    CAP. CII.---De termino paschali. 163
    CAP. CIII.---De termino septuagesime. 163
    CAP. CIu.---De quadragesimali. 164
    CAP. Cu.---De Rogationibus. 164
    CAP. CuI.---De Pentecoste. 164
    CAP. CuII.---De Aduentu. 164
    CAP. CuIII.---De embolismo. 164
    CAP. CIX.---De diebus Aegyptiacis. 164

LIBER TERTIUS.
    Exhortatio. 165
    Prima etas. 166
    Secunda etas. 166
    Regnum Assyriorum. 166
    ---Aegyptiorum sub regibus. 167
    ---Arcadum. 167
    Tertia etas. 168
    Tempora iudicum. 168
    Primum bellum ciuile. 169
    Regnum Idumeorum. 170
    ---Argiuorum. 170
    ---Atheniensium 171
    ---Amazonum. 171
    ---Troianorum sub Otthoniel. 171
    ---Thebanorum. 171
    ---Mycenorum. 171
    ---Italorum sub Moyse. 172
    Quarta etas mundi. 172
    Regnum Ierusalem uel Iuda. 172
    ---Isrel. 173
    ---Macedonum sub Ozia. 174
    ---Albanorum sub Samsone. 174
    ---Romanorum. 174
    Quinta etas mundi. 175
    Regnum Babyloniorum. 175
    ---Persarum. 175
    ---Alexandrie. 176
    ---Syrie. 176
    Consules et dictatores Rome. 177
    De sacerdotibus. 179
    Sexta etas mundi. 180
    De Augustis et Cesaribus Romanis usque ad Fredericum I. 180
    Prima Christianorum persecutio. 180
    Secunda persecutio. 180
    Tertia persecutio 181
    Quarta persecutio. 181
    Quinta persecutio. 181
    Sexta persecutio. 181
    Septima persecutio. 181
    Octaua persecutio. 181
    Nona persecutio. 182
    Decima persecutio. 182

SUMMA TOTIUS DE OMNIMODA HISTORIA. DE SCRIPTORIBUS ECCLESIASTICIS LIBELLI QUATUOR.
    Libellus I, ex Hieronymo sublectus. 197
    Libellus II, ex Gennadio sublectus. 197
    Libellus III, ex Isodoro sublectus. 221
    Libellus Iu. 228
    Index scriptorum quos Honorius Hieronymo, Gennadio et Isidoro adiecit. 233

LIBER DE HAERESIBUS.

    Prefatio. 233
    De hereticis Iudeorum. 235
    De hereticis Paganorum. 235
    Catalogus Romanorum pontificum. 239
    Commentarius in Timeum Platonis. 245

OPERUM HONORII PARS SECUNDA.---EXEGETICA.


HEXAEMERON. DE DECEM PLAGIS AEGYPTI SPIRITUALITER. EXPOSITIO SELECTORUM PSALMORUM.
    Dedicatio auctoris. 269
    Quid sit et unde dicatur Psalterium. 269
    Quod ad logicam pertineat. 270
    De titulo, intentione, materia et auctore. 270
    De ordinatione psalmorum 271
    De forma siue figura psalterii. 271
    De numero psalmorum. 272
    De mysterio psalmorum. 272
    Primus psalmus de Incarnatione Christi. 274
    Applicatio psalmi primi ad quemcumque fidelem. 279
    Applicatio partis eiusdem psalmi ad impios. 280
    De quatuor ordinibus in iudicio. 281
    Prologus in psalmum quinquagesimum. 282
    De titulo, historia et figura. 282
    De diuisione huius psalmi. 284
    Explicatio eiusdem. 284
    Prologus in quinquagintale secundum. 289
    Prologus in quinquagesimum primum psalmum. 290
    Expositio psalmi LI. 291
    Prologus in psalmum centesimum. 294
    Expositio eiusdem psalmi C. 294
    Prologus in quinquagintale tertium. 297
    Prologus in psalmum CI. 297
    Expositio eiusdem psalmi CI. 298
    Prologus in psalmum CL. 305
    Expositio eiusdem psalmi CL. 306
    Epilogus Psalterii. 308

QUAESTIONES, RESPONSIONES IN PROuERBIA ET ECCLESIASTEN.
    Prefatio. 311
    In Prouerbia. 313
    In Ecclesiasten. 331

EXPOSITIO IN CANTICA CANTICORUM.
    Epistola Honorii doctoris super Cantica canticorum. 347
    Prologus in librum Salomonis qui dicitur Cantica canticorum. 347
    Prologus alius super Cantica canticorum. 353
    Tractatus primus. 357
    Tractatus secundus. 397
    Tractatus tertius. 453
    Tractatus quartus. 471
    Sigillum Beate Marie ubi exponuntur Cantica canticorum. 495
    Appendix ad commentarium Honorii, auctoris incerti expositio in Cantica canticorum. 519

OPERUM HONORII PARS TERTIA.---LITURGICA.


GEMMA ANIMAE.
    Fratres Honorio solitario. 541
    Honorii responsio. 541

LIBER PRIMUS.---De misse sacrificio et de ministris Ecclesie.
    CAP. I.---Dicendorum summa libris quatuor. 543
    CAP. II.---De missa. 543
    CAP. III.---De primo officio. 543
    CAP. Iu.---De processione episcopi. 544
    CAP. u.---De campanarum significatione. 544
    CAP. uI.---De curru Dei. 545
    CAP. uII.---Ingressus episcopi quid significet. 546
    CAP. uIII.---Quid cereostata significent. 546
    CAP. IX.---Quid ministri designant. 547
    CAP. X.---Quid designat subdiaconus. 547
    CAP. XI.---Quid acolythi designant. 547
    CAP. XII.---De thuribulo. 548
    CAP. XIII.---De Ecclesia et secundo officio. 548
    CAP. XIu.---De subdiacono. 548
    CAP. Xu.---De episcopo. 549
    CAP. XuI.---De cantoribus. 549
    CAP. XuII.---De seruo arante. 549
    CAP. XuIII.---De figura alia. 550
    CAP. XIX.---De tertio officio. 550
    CAP. XX.---De diacono. 550
    CAP. XXI.---Quid due candele designant. 551
     CAP. XXII.---Quid designet quod Euangelium in ambone legitur. 551
    CAP. XXIII.---De signis et salutatione diaconi. 551
    CAP. XXIu.---De baculis. 552
    CAP. XXu.---De sermone. 552
    CAP. XXuI.---De quarto officio et de Ecclesia. 552
    CAP. XXuII.---De sacrificio. 553
    CAP. XXuIII.---De tribus sacrificiis. 553
    CAP. XXIX.---De septem sacrificiis legalibus. 553
    CAP. XXX.---De sacrificio Christianorum. 554
    CAP. XXXI.---De sacrificio panis. 554
    CAP. XXXII.---De Ecclesia, et significatione. 554
    CAP. XXXIII.---De sacrificio uini. 554
    CAP. XXXIu.---De aqua uino mista. 555
    CAP. XXXu.---De forma panis. 555
    CAP. XXXuI.---Cur quotidie missa cantetur. 555
    CAP. XXXuII.---De subdiacono. 555
    CAP. XXXuIII.---De cantoribus. 555
    CAP. XXXIX.---De oratione sacerdotis. 556
    CAP. XL.---De secreto. 556
    CAP. XLI.---De Prefatione. 556
    CAP. XLII.---De sacrificio angelorum. 556
    CAP. XLIII.---De quatuor ordinibus. 557
    CAP. XLIu.---De quinto officio et de pugna Christi. 557
    CAP. XLu.---Mysterium. 557
    CAP. XLuI.---De passione Christi 557
    CAP. XLuII.---De Ioseph. 558
    CAP. XLuIII.---De acolytho qui patenam tenet, quod Nicodemum figuret. 558
    CAP. XLIX.---De cruce. 558
    CAP. L.---De primo ordine, et de tribus crucibus. 559
    CAP. LI.---De secundo ordine, et de quinque crucibus. 559
    CAP. LII.---De tertio ordine. 559
    CAP. LIII.---De quarto ordine, et de quinque crucibus. 560
    CAP. LIu.---De quinto ordine, et de tribus crucibus. 560
    CAP. Lu.---De sexto ordine, et de quinque crucibus 560
    CAP. LuI.---De quinque ordinibus crucum. 560
    CAP. LuII.---De numero signorum. 560
    CAP. LuIII.---De septem sacrificiis. 561
    CAP. LIX.---De quinque orationibus. 561
    CAP. LX.---De sexto officio, et benedictione episcopi. 562
    CAP. LXI.---De septimo officio, et de resurrectione Domini. 562
    CAP. LXII.---De pace Domini. 563
    CAP. LXIII.---De fractione oblate. 563
    CAP. LXIu.---De tribus partibus oblate. 563
    CAP. LXu.---De tribus communicationibus. 564
    CAP. LXuI.---De Dominico pane. 564
    CAP. LXuII.---De oratione super populum. 565
    CAP. LXuIII.---De processione. 565
    CAP. LXIX.---Significatio processionum. 565
    CAP. LXX.---Quid designat processio ad aliam ecclesiam facta de patria. 566
    CAP. LXXI.---De arca. 566
    CAP. LXXII.---De pugna Christianorum spirituali. 566
    CAP. LXXIII.---Quod episcopus spiritualiter agat uicem imperatoris. 566
    CAP. LXXIu.---Quod cantator sit signifer et tubicina. 567
    CAP. LXXu.---De bello spirituali. 567
    CAP. LXXuI.---Quod cantores uicem ducum agant. 567
    CAP. LXXuII.---De cantore quod uicem preconis agat. 567
    CAP. LXXuIII.---De Dauid cum Christo, et Goliath cum diabolo comparatis. 568
    CAP. LXXIX.---Mysterium. 568
    CAP. LXXX.---Item de missa et de iudicio. 568
    CAP. LXXXI.---De pugna Philistei. 569
    CAP. LXXXII.---De armis sacerdotis 569
    CAP. LXXXIII.---De tragediis. 570
    CAP. LXXXIu.---Item de missa et de septem Dominus uobiscum, septemque donis S. Spiritus, et de mysterio misse. 570
    CAP. LXXXu.---Rabanus Maurus de missa. 571
    CAP. LXXXuI.---Nunc dicendum unde missa exordium sumpserit et quis eam auxerit. 572
    CAP. LXXXuII.---De Introitu misse et ceteris partibus; a quibus primum sint institute. 572
    CAP. LXXXuIII.---De Epistola et Euangelio. 572
    CAP. LXXXIX.---De uestibus et calicibus. 573
     CAP. XC.---De canone. 573
    CAP. XCI.---De misse officiorum nominibus. 574
    CAP. XCII.---De Kyrie eleison. 574
    CAP. XCIII.---Quid Gloria in excelsis. 574
    CAP. XCIu.---De oratione. 574
    CAP. XCu.---De situ orationis. Tribus de causis ad Orientem cum oramus nos conuertimus. 575
    CAP. XCuI.---Quid epistola. 575
    CAP. XCuII.---De Euangelio. 575
    CAP. XCuIII.---De sacrificio. 576
    CAP. XCIX.---De sacrificio panis et uini. 576
    CAP. C.---De Alpha et Omega, et illius cruce + 576
    CAP. CI.---De prefatione. 576
    CAP. CII.---Quare dicatur Sanctus 577
    CAP. CIII.---De Canone. 577
    CAP. CIu.---De duodecim apostolis et de sancta Maria. 578
    CAP. Cu.---De duodecim nominibus martyrum. 578
    CAP. CuI.---De calice. 578
    CAP. CuII.---De nominibus. 579
    CAP. CuIII.---De ordinibus. 579
    CAP. CIX.---In Orationem Dominicam 580
    CAP. CX.---De pace. 580
    CAP. CXI.---De Agnus Dei. 580
    CAP. CXII.---De quatuor speciebus misse. 581
    CAP. CXIII.---De tribus horis misse. 581
    CAP. CXIu.---Quod una missa debeat celebrari. 581
    CAP. CXu.---De Gloria in excelsis Deo. 582
    CAP. CXuI.---De una oratione in missa uel pluribus. 582
    CAP. CXuII.---De genuflexione in Quadragesima. 582
    CAP. CXuIII.---De lumine ad missam. 583
    CAP. CXIX.---De Credo in unum Deum, quando sit cantandum. 583
    CAP. CXX.---De prefationibus. 383
    CAP. CXXI.---Quare pro defunctis Gloria Patri et Alleluia non cantetur. 583
    CAP. CXXII.---De altari. 583
    CAP. CXXIII.---De tabernaculo Moysi. 584
    CAP. CXXIu.---De tabernaculo populi. 584
    CAP. CXXu.---De templo. 585
    CAP. CXXuI.---De ecclesia habente septem uocabula. 585
    CAP. CXXuII.---De basilica; ceterisque templi nominibus. 585
    CAP. CXXuIII.---De capellis 585
    CAP. CXXIX.---De situ ecclesie 586
    CAP. CXXX.---De fenestris ecclesie. 586
    CAP. CXXXI.---De columnis ecclesie. 586
    CAP. CXXXII.---De pictura. 586
    CAP. CXXXIII.---De corona in ecclesia 586
    CAP. CXXXIu.---De pauimento. 586
    CAP. CXXXu.---De cruce. 587
    CAP. CXXXuI.---De propitiatorio. 587
    CAP. CXXXuII.---De palliis. 587
    CAP. CXXXuIII.---De ostio. 587
    CAP. CXXXIX.---De choro. 588
    CAP. CXL.---De concordia chori. 588
    CAP. CXLI.---De corona 588
    CAP. CXLII.---De campanis. 588
    CAP. CXLIII.---De turribus 589
    CAP. CXLIu.---De campanario. 589
    CAP. CXLu.---De statione. 589
    CAP. CXLuI.---De mulieribus. 589
    CAP. CXLuII.---De cemeterio. 590
    CAP. CXLuIII.---De claustro. 590
    CAP. CXLIX.---Quod claustrum sit paradisus. 590
    CAP. CL.---De dedicatione ecclesie. 590
    CAP. CLI.---De domo non consecrata. 590
    CAP. CLII.---De portis. 591
    CAP. CLIII.---De alphabeto. 591
    CAP. CLIu.---De quatuor angulis ecclesie 591
    CAP. CLu.---De dextro angulo. 593
    CAP. CLuI.---De illo: Deus in adiutorium. 592
    CAP. CLuII.---De sale et cinere. 592
    CAP. CLuIII.---De uino et aqua. 593
    CAP. CLIX.---De templo. 593
    CAP. CLX.---De altari et cruce. 593
    CAP. CLXI.---De ministris. 594
    CAP. CLXII.---De oleo et altari. 594
    CAP. CLXIII.---De chrismate. 594
    CAP. CLXIu.---De incenso. 595
    CAP. CLXu.---De uasis et ornamentis. 595
    CAP. CLXuI.---De reliquiis sanctorum 595
    CAP. CLXuII.---De ueste animarum. 595
    CAP. CLXuIII.---De die iudicii. 596
    CAP. CLXIX.---De certo loco et sacrificio 596
     CAP. CLXX.---De uiolata ecclesia. 596
    CAP. CLXXI.---De constructione ecclesie. 597
    CAP. CLXXII.---De ministris ecclesie. 597
    CAP. CLXXIII.---De Christianis. 597
    CAP. CLXXIu.---De clericis. 597
    CAP. CLXXu.---De ostiariis 598
    CAP. CLXXuI.---De lectoribus. 598
    CAP. CLXXuII.---De exorcistis. 598
    CAP. CLXXuIII.---De acolythis 598
    CAP. CLXXIX.---De subdiaconibus. 599
    CAP. CLXXX.---De diaconibus. 599
    CAP. CLXXXI.---De presbyteris. 599
    CAP. CLXXXII.---De sacerdotibus iterum. 699
    CAP. CLXXXIII.---De episcopis. 600
    CAP. CLXXXIu.---De summo sacerdote. 600
    CAP. CLXXXu.---De manus impositione. 600
    CAP. CLXXXuI.---De archiepiscopis. 601
    CAP. CLXXXuII.---De patriarchis. 601
    CAP. CLXXXuIII.---De papa. 601
    CAP. CLXXXIX.---De consecratione pape. 602
    CAP. CXC.---De ordine ministrorum. 602
    CAP. CXCI.---De presbyteris. 602
    CAP. CXCII.---De uirginibus. 602
    CAP. CXCIII.---De tonsura clericorum. 602
    CAP. CXCIu.---De Christo rege et sacerdote. 603
    CAP. CXCu.---Quod Petrus apostolus tonsuram inuenit clericorum primus. 603
    CAP. CXCuI.---De tonsura magorum. 603
    CAP. CXCuII.---De clericali corona. 603
    CAP. CXCuIII.---De sacris uestibus. 604
    CAP. CXCIX.---De preparatione sacerdotis. 604
    CAP. CC.---De lauandis manibus. 604
    CAP. CCI.---De humerali. 604
    CAP. CCII.---De alba. 605
    CAP. CCIII---De cingulo. 605
    CAP. CCIu.---De stola. 605
    CAP. CCu.---De innocentia. 606
    CAP. CCuI.---De subcingulo. 606
    CAP. CCuII.---De casula. 606
    CAP. CCuIII.---De mappula. 606
    CAP. CCIX---De septem uestibus episcopi. 607
    CAP. CCX.---De sandaliis. 607
    CAP. CCXI---De dalmatica. 607
    CAP. CCXII.---De dalmatica, et quid designet 608
    CAP. CCXIII.---De rationali. 608
    CAP. CCXIu.---De mitra episcopali. 609
    CAP. CCXu.---De chirothecis. 609
    CAP. CCXuI.---De annulo. 609
    CAP. CCXuII.---De baculo episcopali 609
    CAP. CCXuIII.---Item de uirga et baculo episcopi. 610
    CAP. CCIX.---De genere baculi. 610
    CAP. CCXX.---De spherula. 610
    CAP. CCXXI.---De ornatu archiepiscopi. 611
    CAP. CCXXII.---De pallio archiepiscopi. 611
    CAP. CCXXIII.---De uestibus patriarche et apostolici. 611
    CAP. CCXXIu.---De corona imperatoris. 612
    CAP. CCXXu.---De diademate regum. 612
    CAP. CCXXuI.---De uestibus ministrorum inferioris gradus. 612
    CAP. CCXXuII.---De cappa. 612
    CAP. CCXXuIII.---De pileis. 613
    CAP. CCXXIX.---De subdiaconorum uestibus. 613
    CAP. CCXXX.---De ueste diaconorum. 613
    CAP. CCXXXI.---De diaconi casula. 613
    CAP. CCXXXII.---De indumentis clericorum. 614
    CAP. CCXXXIII.---De tunicis clericorum. 614
    CAP. CCXXXIu.---De camisiis clericorum. 614
    CAP. CCXXXu.---Clericus non debet arma deferre. 614
    CAP. CCXXXuI.---Laici possunt portare arma. 614
    CAP. CCXXXuII.---Cuculla quid significet. 614
    CAP. CCXXXuIII.---uirga abbati conceditur. 615
    CAP. CCXXXIX---Conuersationis monialium initium. 615
    CAP. CCXL.---De uestitu monialium. 616
    CAP. CCXLI.---De uiduis. 616
    CAP. CCXLII.---De conuersis. 616
    CAP. CCXLIII.---Baptizati albas uestes portant. 616

CIBER SECUNDUS.---De horis canonicis.
    CAP. I---De nocturnorum officio. 616
    CAP. II.---De prima uigilia. 616
    CAP. III.---De secunda hora. 617
    CAP. Iu.---De tertia hora. 617
    CAP. u.---uersiculus. 618
    CAP. uI---De lectionibus. 618
    CAP. uII.---De secunda uigilia et secundo nocturno. 618
     CAP. uIII.---De prima hora. 618
    CAP. IX.---De secunda hora. 618
    CAP. X.---De Gloria Patri et tertio nocturno. 618
    CAP. XI.---De tertia uigilia et tertio nocturno. 619
    CAP. XII.---Quod Paulus uigil fuerit. 619
    CAP. XIII.---Laurentius uigil. 619
    CAP. XIu.---Gregorius uigil. 620
    CAP. Xu.---De media nocte. 620
    CAP. XuI.---De auctoritate sanctorum. 621
    CAP. XuII.---Dispositio Hieronymi. 621
    CAP. XuIII.---De uinea Domini. 621
    CAP. XIX.---De sacerdote. 621
    CAP. XX.---Mane Abel. 622
    CAP. XXI.---Tertia hora Ne. 622
    CAP. XXII.---Sexta hora Abraham. 622
    CAP. XXIII.---De uersu. 623
    CAP. XXIu.---Nona hora Moyses. 623
    CAP. XXu.---Undecima hora, apostoli. 623
    CAP. XXuI.---De uersibus. 623
    CAP. XXuII.---De festiuitate sanctorum. 624
    CAP. XXuIII.---De Matutinis monachorum. 624
    CAP. XXIX.---De tertio nocturno. 625
    CAP. XXX.---De inclinationibus. 625
    CAP. XXXI.---Nota dignitatem que in matutinis Laudibus est. 625
    CAP. XXXII.---Prima causa. 625
    CAP. XXXIII.---Secunda causa. 626
    CAP. XXXIu.---Tertia causa. 626
    CAP. XXXu.---Quarta causa. 626
    CAP. XXXuI.---Dominus regnauit, Psalmus I Laudum Dominice. 626
    CAP. XXXuII.---Iubilate. 626
    CAP. XXXuIII.---Deus, Deus meus. 627
    CAP. XXXIX.---Deus misereatur nostri. 627
    CAP. XL.---Benedicite, omnia opera Domini, Domino. 627
    CAP. XLI.---Laudate Dominum de celis et Cantate et Laudate, sub uno Gloria Patri. 627
    CAP. XLII.---De hymno. 627
    CAP. XLIII.---De capitulo. 627
    CAP. XLIu.---De cantico Benedictus Deus. 628
    CAP. XLu.---De oratione et suffragiis. 628
    CAP. XLuI.---De priuatis noctibus. 628
    CAP. XLuII.---De duodecim horis. 628
    CAP. XLuIII.---De sex antiphonis super nocturnum. 628
    CAP. XLIX.---uiginti quatuor hore. 628
    CAP. L.---De duodecim Psalmis. 629
    CAP. LI.---De priuatis noctibus et de Laudibus cum cantamus Miserere mei 629
    CAP. LII.---Deus, Deus meus. 629
    CAP. LIII.---Deus misereatur nostri. 630
    CAP. LIu.---De horis et etatibus. 633
    CAP. Lu.---Idem de horis diei. 633
    CAP. LuI.---De nocturnalibus horis. 634
    CAP. LuII.---De horis diei et noctis. 634
    CAP. LuIII.---De prima Dominicis diebus. 634
    CAP. LIX.---De fide quatuor temporibus edita. 634
    CAP. LX.---De prima in priuatis diebus. 634
    CAP. LXI.---Deus, in nomine tuo. 635
    CAP. LXII.---De uespera. 637
    CAP. LXIII.---De cursu sancte Marie. 637
    CAP. LXIu.---De Completorio et de confessione sero et mane. 638
    CAP. LXu.---De cursu monachorum. 639
    CAP. LXuI.---Prima Dominica. 639
    CAP. LXuII.---De nocturnis. 640
    CAP. LXuIII.---Dominica. 641

LIBER TERTIUS.---De solemnitatibus totius anni.
    CAP. I.---De Aduentu Domini. 641
    CAP. II.---De secunda Dominica in Aduentu. 643
    CAP. III.---De tertia Dominica. 643
    CAP. Iu.---De quarta Dominica. 643
    CAP. u.---De antiphonis O. 644
    CAP. uI.---De uigiliis sanctorum 644
    CAP. uII.---De Natiuitate Domini. 644
    CAP. uIII.---De neuma frabrice mundi, et cur potius in a, quam in alia uocali cantetur. 645
    CAP. IX.---De secundo et tertio nocturno. 645
    CAP. X.---De neuma et ueritate, et cur in e. 646
    CAP. XI.---De matutinis laudibus. 646
    CAP. XII.---De sancto Stephano. 646
    CAP. XIII.---De sancto Ioanne. 646
    CAP. XIu.---De Innocentibus. 646
    CAP. Xu.---De octaua Domini. 647
    CAP. XuI.---De Dominica, Dum medium silentium iter haberet. 647
    CAP. XuII.---De sanctis et octauis eorum. 647
    CAP. XuIII.---De Epiphania. 647
     CAP. XIX.---De Magis 647
    CAP. XX.---De Matutinis. 648
    CAP. XXI.---De octaua Epiphanie. 648
    CAP. XXII.---Dominica post Epiphanie festum. 648
    CAP. XXIII.---De octaua sancte Agnetis. 649
    CAP. XXIu.---De purificatione S. Marie. 649
    CAP. XXu.---De sancto Blasio. 649
    CAP. XXuI.---De cathedra S. Petri apostoli. 649
    CAP. XXuII.---De consecratione salis et aque. 650
    CAP. XXuIII.---Quare in Aduentu Isaias, et post Natiuitatem Domini Paulus legatur. 650
    CAP. XXIX.---De historia Domine, ne in furore. 650
    CAP. XXX.---De spatio a Natiuitate Domini usque ad Septuagesimam. 650
    CAP. XXXI.---De Sabbato in quo Alleluia deponitur. 650
    CAP. XXXII.---De Septuagesima, Pascha et Pentecoste. 651
    CAP. XXXIII.---De Pascha, quare Iudeorum more secundum lune cursum celebretur. 651
    CAP. XXXIu.---De sole, quod typum Christi gerat. 651
    CAP. XXXu.---De stellis, quod designent sanctos. 651
    CAP. XXXuI.---De luna, quod Ecclesiam designet. 652
    CAP. XXXuII.---De Septuagesima. 652
    CAP. XXXuIII.---De historia Nabuchodonosor. 652
    CAP. XXXIX.---De Sexagesima. 653
    CAP. XL.---De quinquagesima. 654
    CAP. XLI.---De capite ieiunii. 654
    CAP. XLII.---De nomine Adam. 654
    CAP. XLIII.---De feria Iu in capite ieiunii. 655
    CAP. XLIu.---De Quadragesima. 655
    CAP. XLu.---De ieiunio Domini et cur nos non ieiunamus eo tempore quo ipse ieiunauit. 656
    CAP. XLuI.---De uelo quod suspenditur Quadragesima. 656
    CAP. XLuII.---De septem hebdomadis. 657
    CAP. XLuIII.---De sex hebdomadis. 657
    CAP. XLIX.---De Quadragesima. 657
    CAP. L.---De sex Dominicis Quadragesime. 658
    CAP. LI.---Dominica u Septuagesime. 658
    CAP. LII.---De media Quadragesima. 659
    CAP. LIII.---De scrutinio. 659
    CAP. LIu.---De quarta feria. 659
    CAP. Lu.---De infantibus. 659
    CAP. LuI.---De renuntiatione. 659
    CAP. LuII.---De operibus. 660
    CAP. LuIII.---De pompis. 660
    CAP. LIX.---De fide. 660
    CAP. LX.---De cruce. 660
    CAP. LXI.---De sale. 660
    CAP. LXII.---De symbolo. 660
    CAP. LXIII.---De saliua 660
    CAP. LXIu.---De lumine. 660
    CAP. LXu.---De introductione. 660
    CAP. LXuI.---De statione. 661
    CAP. LXuII.---De Credo in unum Deum. 661
    CAP. LXuIII.---De duabus lectionibus. 661
    CAP. LXIX.---De sabbato. 661
    CAP. LXX.---De passione Domini. 661
    CAP. LXXI.---De sabbato ante diem Palmarum. 662
    CAP. LXXII.---Dominica in die Palmarum. 662
    CAP. LXXIII.---De feria secunda et tertia. 662
    CAP. LXXIu.---De feria quarta. 662
    CAP. LXXu.---De feria quinta. 662
    CAP. LXXuI, LXXuII.---De penitentibus. 663
    CAP. LXXuIII.---De excommunicatis. 663
    CAP. LXXIX.---De penitentibus iterum 663
    CAP. LXXX.---De chrismate. 663
    CAP. LXXXI.---De oleo sancto. 664
    CAP. LXXXII.---De oleo infirmorum. 664
    CAP. LXXXIII.---De Ampulla. 664
    CAP. LXXXIu.---De Cena Domini. 665
    CAP. LXXXu.---Quod Gloria in excelsis cantatur ad chrisma. 665
    CAP. LXXXuI.---De nudatione altarium. 665
    CAP. LXXXuII.---De luminum exstinctione et numero eorum. 665
    CAP. LXXXuIII.---Quare inuitatorium non cantatur. 666
    CAP. LXXXIX.---De Parasceue. 666
    CAP. XC.---De tractu Domine, audiui, et quare quatuor tantum habeat uersus. 667
    CAP. XCI.---De tractu Eripe me. 667
    CAP. XCII.---De passione Domini. 667
    CAP. XCIII.---De ueste Domini. 667
    CAP. XCIu.---De igne. 667
    CAP. XCu.---De orationibus pro omnibus ordinibus. 667
     CAP. XCuI.---De cruce Domini. 667
    CAP. XCuII.---De duabus noctibus. 668
    CAP. XCuIII.---De quadraginta horis. 668
    CAP. XCIX.---De Sabbato sancto. 668
    CAP. C.---De nouo igne. 668
    CAP. CI.---De cereo. 668
    CAP. CII.---De annis incarnationis Domini qui scribuntur in cereo. 668
    CAP. CIII.---De lectionibus. 669
    CAP. CIu.---De quatuor lectionibus 669
    CAP. Cu.---De prima lectione. 669
    CAP. CuI.---De mensa tabernaculi 669
    CAP. CuII.---De prima lectione. 669
    CAP. CuIII.---De duodecim lectionibus secundum Romanos. 671
    CAP. CIX.---Item alius ordo lectionum secundum Romanos. 672
    CAP. CX.---De litaniis ante et post baptismum. 672
    CAP. CXI.---De baptismo. 672
    CAP. CXII.---De septem gradibus in baptismo 673
    CAP. CXIII.---De confirmatione. 673
    CAP. CXIu.---De bina unctione. 673
    CAP. CXu.---De patrinis. 674
    CAP. CXuI.---Quod tantum bis in anno canonice baptismus celebretur. 674
    CAP. CXuII.---De die Christi sepulture. 674
    CAP. CXuIII.---De officio misse. 674
    CAP. CXIX.---De magno mysterio, de prima die seculi, et de die Palmarum. 675
    CAP. CXX.---De equinoctio et sole et luna, et feria quarta. 675
    CAP. CXXI.---De undecimo Kalendas Aprilis, et feria quinta. 675
    CAP. CXXII.---De decimo Kalendas Aprilis, et de feria sexta. 676
    CAP. CXXIII.---De octauo Kalendas Aprilis, et de die Dominica. 676
    CAP. CXXIu.---De Pascha. 676
    CAP. CXXu.---De umbra Pasche. 677
    CAP. CXXuI.---De processione in die Pasche. 677
    CAP. CXXuII---De tribus psalmis in Matutinis per hebdomadam Pasche. 677
    CAP. CXXuIII.---Quare non cantetur Quicunque per hanc hebdomadam. 677
    CAP. CXXIX.---De uesperis in die Pasche. 678
    CAP. CXXX.---De prima hebdomada seculi. 678
    CAP. CXXXI.---De baptizatis. 678
    CAP. CXXXII.---De Sabbato. 678
    CAP. CXXXIII.---De mediis sex diebus 678
    CAP. CXXXIu.---De magno mysterio diei Palmarum et totius hebdomade. 679
    CAP. CXXXu.---De officio diei Resurrectionis. 679
    CAP. CXXXuI.---De quinquagesima Pasche. 680
    CAP. CXXXuII.---De Pascha annotino. 680
    CAP. CXXXuIII.---De Litania maiore. 680
    CAP. CXXXIX.---De triduana Litania ante Ascensionem Domini. 681
    CAP. CXL.---De festo apostolorum Philippi et Iacobi. 681
    CAP. CXLI.---Quare ante Christi resurrectionem Lex et prophete legantur, et post Resurrectionem apostolorum scripta. 681
    CAP. CXLII.---Apocalypsis per tres hebdomadas legitur. 681
    CAP. CXLIII.---De canonicis apostolorum Epistolis per duas hebdomadas. 681
    CAP. CXLIu.---De officio misse 682
    CAP. CXLu.---De Ascensione Domini. 683
    CAP. CXLuI.---De uigilia Pentecostes. 683
    CAP. CXLuII.---De Pentecoste 683
    CAP. CXLuIII.---De Paschali Quinquagesima. 684
    CAP. CXLIX.---De septem diebus Pentecostes. 684
    CAP. CL.---De Ieiunio Quatuor Temporum. 684
    CAP. CLI.---De Quadragesima. 685
    CAP. CLII.---De feria quarta. 685
    CAP. CLIII.---De feria sexta. 685
    CAP. CLIu.---De Sabbato in duodecim Lectionibus. 685
    CAP. CLu.---Quare in Quatuor Temporibus ordines fiant. 686
    CAP. CLuI.---De Dominica post octauam Pentecostes. 686
    CAP. CLuII.---Quid significet tempus inter Pascha et Pentecosten. 687
    CAP. CLuIII.---De Ianuario et aliis mensibus. 687
    CAP. CLIX.---De historia Iob. 687
    CAP. CLX.---De festo Ioannis ante portam Latinam, sexta die Maii. 688
     CAP. CLXI.---De festo Marie ad Martyres. 688
    CAP. CLXII.---De festo Petri et Pauli apostolorum, die 29 Iunii. 688
    CAP. CLXIII.---De sancto Iacobo, die 25 Iulii. 688
    CAP. CLXIu.---De Kalendis Augusti, et de Ad uincula S. Petri. 688
    CAP. CLXu.---De decollatione Ioannis Baptiste, 29 Augusti. 689
    CAP. CLXuI.---De Natiuitate B. Marie uirginis, 8 septembr 689
    CAP. CLXuII.---De festo S. Michelis, 8 die Maii.---Eius apparitio. 690
    CAP. CLXuIII.---De festo Omnium Sanctorum, Kalendis Nouemb. 690
    CAP. CLXIX.---De Dedicatione ecclesie. 690

LIBER QUARTUS.---De concordia officiorum.
    CAP. I.---De concordia officiorum. 689
    CAP. II.---De septuagesima. 689
    CAP. III.---De Dominica Septuagesime, Circumdederunt. 690
    CAP. Iu.---De Dominica Exsurge in Sexagesima. 691
    CAP. u.---De Dominica Esto mihi in Quinquagesima. 691
    CAP. uI.---De Dominica prima Quadragesime, Inuocabit. 691
    CAP. uII.---De Dominica secunda Quadragesime Reminiscere. 691
    CAP. uIII.---De Dominica tertia Quadragesime, Oculi. 692
    CAP. IX.---De Dominica quarta Quadragesime, Letare. 692
    CAP. X.---De duobus Dominicis sequentibus. 692
    CAP. XI.---De Dominica Pasche, Resurrexi. 692
    CAP. XII.---De duobus diebus. 692
    CAP. XIII.---Quare dicuntur dies mali ab Apostolo. 693
    CAP. XIu.---De officio Quadragesime. 693
    CAP. Xu.---De officio Paschatis Resurrexi. 694
    CAP. XuI.---Diuersa notanda. 694
    CAP. XuII.---Iterum de Paschali die. 695
    CAP. XuIII.---De officio, Introduxit nos Dominus. 696
    CAP. XIX.---De officio, Aqua Sapientie. 696
    CAP. XX.---De officio, uenite, benedicti Patris mei, feria Iu 696
    CAP. XXI.---De officio, uictricem manum, feria u post Pascha. 696
    CAP. XXII.---De officio, Eduxit eos Dominus. 697
    CAP. XXIII.---De officio, Eduxit Dominus populum suum, sabbato in Albis. 697
    CAP. XXIu.---Dominica in Albis, Quasimodo geniti infantes. 697
    CAP. XXu.---Dominica II post Pascha, Misericordia Domini. 698
    CAP. XXuI.---Dominica III post Pascha, Iubilate Deo, omnis terra. 698
    CAP. XXuII.---Dominica Iu post Pascha, Cantate Domino. 699
    CAP. XXuIII.---De Dominica u, uocem iucunditatis. 699
    CAP. XXIX.---De Rogationibus et officio Exaudiuit. 699
    CAP. XXX.---De uigilia Ascensionis et officio, Omnes gentes. 700
    CAP. XXXI.---De Ascensione et officio, uiri Galilei. 700
    CAP. XXXII.---Dominica intra octauas Ascensionis, Exaudi, Domine. 700
    CAP. XXXIII.---Do uigilia Pentecostes. 701
    CAP. XXXIu.---De sancto die Pentecostes, et officio Spiritus Domini. 701
    CAP. XXXu.---De officio Cibauit eos Dominus, ferie secunde. 702
    CAP. XXXuI.---De officio ferie tertie, Accipite iucunditatem. 702
    CAP. XXXuII.---De officio ferie quarte, eus dum egredereris. 702
    CAP. XXXuIII.---De feria quinta. 703
    CAP. XXXIX.---De officio Repleatur ferie uI. 703
    CAP. XL.---De officio Charitas Dei in sabbato. 703
    CAP. XLI.---Dominica SS. Trinitatis, Benedicta. 703
    CAP. XLII.---De capite a Septuagesima usque post Pentecosten. 703
    CAP. XLIII.---Dominica prima a Pentecoste usque ad Aduentum Domini. 704
    CAP. XLIu.---Sub gratia. 704
    CAP. XLu.---Dominica secunda post Pentecosten: Factus est sub lege. 705
    CAP. XLuI.---Sub gratia. 705
    CAP. XLuII.---De Sancto Ioanne Baptista. 706
     CAP. XLuIII.---De uigilia S. Ioannis Baptiste et officio eius. 706
    CAP. XLIX.---Dominica tertia post Pentecosten: Respice in me, sub lege. 706
    CAP. L.---Sub gratia. 707
    CAP. LI.---Dominica quarta post Pentecosten: Dominus illuminatio mea, sub lege. 707
    CAP. LII.---Sub gratia. 708
    CAP. LIII.---Dominica quinta post Pentecosten: Exaudi, Domine, sub lege. 708
    CAP. LIu.---Sub gratia. 708
    CAP. Lu.---Dominica uI post Pentecosten: Dominus fortitudo, sub lege. 709
    CAP. LuI.---Sub gratia. 709
    CAP. LuII.---Dominica uII post Pentecosten: Omnes gentes, sub lege. 710
    CAP. LuIII.---Sub gratia. 710
    CAP. LIX.---Dominica uIII post Pentecosten: Suscepimus, sub lege. 711
    CAP. LX.---Sub gratia. 711
    CAP. LXI.---Dominica IX post Pentecosten: Ecce Deus, sub lege. 712
    CAP. LXII.---Sub gratia. 712
    CAP. LXIII.---Dominica decima post Pentecosten: Dum clamarem, sub lege. 713
    CAP. LXIu.---Sub gratia. 713
    CAP. LXu.---Dominica XI post Pentecosten: Deus in loco, sub lege. 714
    CAP. LXuI.---Sub gratia. 715
    CAP. LXuII.---Dominica XII post Pentecosten: Deus, in adiutorium, sub lege. 715
    CAP. LXuIII.---Sub gratia. 716
    CAP. LXIX.---Item de eadem Dominica. 716
    CAP. LXX.---Dominica XIII post Pentecosten: Respice, Domine, sub lege. 716
    CAP. LXXI.---Sub gratia. 717
    CAP. LXXII.---Dominica XIu post Pentecosten: Protector noster, sub lege. 717
    CAP. LXXIII.---Sub gratia. 718
    CAP. LXXIu.---Item de eadem Dominica. 718
    CAP. LXXu.---De Quatuor Temporibus. 718
    CAP. LXXuI.---De feria sexta. 719
    CAP. LXXuII.---De sabbato. 719
    CAP. LXXuIII.---Dominica Xu, Inclina. sub lege. 719
    CAP. LXXIX.---Sub gratia. 720
    CAP. LXXX.---Dominica XuI, Miserere mei, sub lege. 720
    CAP. LXXXI.---Sub gratia. 721
    CAP. LXXXII.---Dominica XuII, Iustus es, Domine, sub lege. 721
    CAP. LXXXIII.---Sub gratia. 722
    CAP. LXXXIu.---Dominica XuIII, Da pacem, sub lege. 722
    CAP. LXXXu.---Sub gratia. 723
    CAP. LXXXuI.---Dominica XIX, Salus populi, sub lege. 723
    CAP. LXXXuII.---Sub gratia. 724
    CAP. LXXXuIII.---Dominica XX, Omnia que fecisti, sub lege. 724
    CAP. LXXXIX.---Sub gratia. 724
    CAP. XC.---Dominica XX, In uoluntate, sub lege. 724
    CAP. XCI.---Sub gratia. 725
    CAP. XCII.---Dominica XXII, Si iniquitates, sub lege. 725
    CAP. XCIII.---Sub gratia. 725
    CAP. XCIu.---Dominica uacat. 726
    CAP. XCu.---Dominica uacat. 726
    CAP. XCuI.---Dominica XXIu post Pentecosten, Dicit Dominus, sub lege. 726
    CAP. XCuII.---Sub gratia. 727
    CAP. XCuIII.---Ordo de Alleluiis Dominicalibus apud quosdam. 727
    CAP. XCIX.---Dominica prima in Aduentu Domini. 728
    CAP. C.---Dominica secunda in Aduentu, Populus Sion. 728
    CAP. CI.---Dominica tertia, Gaudete in Domino. 728
    CAP. CII.---Dominica quarta, Memento nostri, Domine. 729
    CAP. CIII.---De uigilia Natiuitatis Domini, Hodie scietis. 729
    CAP. CIu.---In Natali Domini, in nocte prior missa, Dominus dixit ad me. 729
    CAP. Cu.---In mane missa, Lux fulgebit hodie. 730
    CAP. CuI.---Maior missa, Puer natus est nobis. 730
    CAP. CuII.---Quare Euangelium de Abel, de sancto Stephano legitur. 731
    CAP. CuIII.---Dominica Dum medium silentium. 731
    CAP. CIX---De Epiphania, Ecce aduenit. 731
     CAP. CX.---Dominica, In excelso throno. 731
    CAP. CXI.---De tertia Dominica, Omnis terra. 731
    CAP. CXII.---De Dominica quarta, Adorate Deum. 731
    CAP. CXIII.---De eadem quarta Dominica. 732
    CAP. CXIu.---De officio sanctorum Geruasii et Protasii. 732
    CAP. CXu.---Quare uersus in nocte S. Pauli ad antiphonas dicantur, et de sancto Laurentio similiter. 732
    CAP. CXuI.---De officio mortuorum. 732
    CAP. CXuII.---Excerptum de Romano Ordine. 732
    CAP. CXuIII.---Quomodo sit legendum per annum. 736

SACRAMENTARIUM SEU LIBER DE CAUSIS ET SIGNIFICATU MYSTICO RITUUM DIuINI OFFICII IN ECCLESIA.
    Prologus. 737
    CAP. I.---De Septuagesima. 737
    CAP. II.---De Sexagesima. 739
    CAP. III.---De Quinquagesima. 740
    CAP. Iu---De die Cinerum. 741
    CAP. u.---De Quadragesima. 742
    CAP. uI.---De feria quarta hebdomade quarte. 743
    CAP. uII.---De Sabbato ante Palmas. 744
    CAP. uIII.---De die Palmarum. 744
    CAP. IX---De feria quarta Hebdomade Maioris. 745
    CAP. X.---De die Cene Domini. 745
    CAP. XI.---De die Parasceues. 746
    CAP. XII.---De Sabbato sancto. 747
    CAP. XIII.---De Paschali tempore. 752
    CAP. XIu.---De octo diebus neophytorum. 753
    CAP. Xu.---De ipsa die Pasche et sex sequentibus. 754
    CAP. XuI.---De quinquaginta diebus ab octaua Pasche ad octauam Pentecostes. 754
    CAP. XuII.---De Dominicis a Septuagesima usque ad Pascha. 755
    CAP. XuIII.---De Pentecostali tempore. 755
    CAP. XIX.---De diebus Rogationum et Litaniis. 755
    CAP. XX.---De uigilia Pentecostes. 756
    CAP. XXI.---De tempore sacros ordines conferendi. 757
    CAP. XXII.---De ieiuniis Quatuor Temporum. 758
    CAP. XXIII.---De ordinatione. 759
    CAP. XXIu.---De ordinandis eorumque dignitate ac officiis. 759
    CAP. XXu.---De uestibus sacerdotum, episcoporum. 760
    CAP. XXuI.---De dalmatica. 761
    CAP. XXuII.---De pallio archiepiscopi. 761
    CAP. XXuIII.---De sandaliis. 762
    CAP. XXIX.---De uestibus presbyteri. 762
    CAP. XXX.---De campanis. 763
    CAP. XXXI.---De ecclesia. 763
    CAP. XXXII.---De uelo mulierum. 764
    CAP. XXXIII.---De choro. 764
    CAP. XXXIu.---De ceremoniis in missa episcopi. 764
    CAP. XXXu.---De Kirie eleison. 766
    CAP. XXXuI.---De cereis. 766
    CAP. XXXuII.---De Gloria in excelsis. 766
    CAP. XXXuIII.---De Dominus uobiscum. 767
    CAP. XXXIX.---De collectis. 767
    CAP. XL.---De anniuersariis. 767
    CAP. XLI.---De quadragesimali tempore. 769
    CAP. XLII.---De Paschali tempore. 769
    CAP. XLIII.---De festo sancti Ioannis tempore. 769
    CAP. XLIu.---De festo sancti Petri ad uincula. 769
    CAP. XLu.---De festiuitate Beate Marie uirginis. 769
    CAP. XLuI.---De decollatione sancti Ioannis Baptiste. 770
    CAP. XLuII.---De matutinis canonicis. 770
    CAP. XLuIII.---De laudibus canonicis 771
    CAP. XLIX.---De matutino et sole. 773
    CAP. L.---De homine, qualiter minor mundus dicatur. 773
    CAP. LI.---De nocte et septem eius temporibus. 774
    CAP. LII.---De psalmis ad Laudes feriales. 774
    CAP. LIII.---De canticis ad Laudes feriales. 774
    CAP. LIu.---De die et duodecim eius horis ac psalmo Beati immaculati. 775
    CAP. Lu.---De uesperis. 775
    CAP. LuI.---De Completorio. 776
    CAP. LuII.---De prima canonica. 776
    CAP. LuIII.---De mysterio horarum. 776
    CAP. LIX.---Aliter de mysterio horarum. 777
    CAP. LX.---Item de mysterio horarum. 777
    CAP. LXI.---De septem seculi diebus et mundi seculis. 777
    CAP. LXII.---De iudicio extremo. 778
    CAP. LXIII.---De Dominicis in Aduentu. 778
    CAP. LXIu.---De antiphonis ad laudes. 779
    CAP. LXu.---De antiphonis O ad Magnificat. 779
     CAP. LXuI.---De uigilia Natiuitatis Domini. 780
    CAP. LXuII.---De Natiuitate Domini. 780
    CAP. LXuIII.---De Epiphania Domini. 781
    CAP. LXIX.---De tempore inter Epiphaniam et Purificationem B. Marie. 782
    CAP. LXX.---De festo Purificationis. 782
    CAP. LXXI.---De cathedra S. Petri. 783
    CAP. LXXII.---De Septuagesima. 783
    CAP. LXXIII.---De Sexagesima et Quinquagesima. 784
    CAP. LXXIu.---De quadragesima. 785
    CAP. LXXu.---De Dominica secunda Quadragesime. 785
    CAP. LXXuI.---De Dominica tertia Quadragesime. 786
    CAP. LXXuII.---De Dominica quarta Quadragesime.
    CAP. LXXuIII.---De quinta et sexta Dominica Quadragesime. 787
    CAP. LXXIX.---De Cena Domini et sequentibus duabus diebus. 787
    CAP. LXXX.---De resurrectione Domini. 787
    CAP. LXXXI.---De responsoriis, cantoribus, lectoribus, etc. 787
    CAP. LXXXII.---De Euangelio et eius lectione. 789
    CAP. LXXXIII.---De cereis ad Euangelium. 789
    CAP. LXXXIu.---De oblatione seu offertorio. 789
    CAP. LXXXu.---De secreta submissa. 791
    CAP. LXXXuI.---De prefatione et Sanctus. 791
    CAP. LXXXuII.---De canone misse. 791
    CAP. LXXXuIII.---De Agnus Dei et corpore Christi. 795
    CAP. LXXXIX.---De Ite missa est. 796
    CAP. XC.---De Aduentu Domini. 796
    CAP. XCI.---De natiuitate Domini. 797
    CAP. XCII.---De Circumcisione Domini et Epiphania. 797
    CAP. XCIII.---De die Purificationis. 798
    CAP. XCIu.---De exsequiis mortuorum. 798
    CAP. XCu.---De die Paschali. 798
    CAP. XCuI.---De Dominicis post Pascha. 799
    CAP. XCuII.---De responsoriis in Pentecoste. 799
    CAP. XCuIII.---De Festis S. Ioannis Baptiste, SS. Petri et Pauli. 800
    CAP. XCIX.---De lectionibus in matutinis post Pentecosten. 800
    CAP. C.---De dedicatione ecclesie. 801

SPECULUM ECCLESIAE.
    Incipiunt capitula. 807
    Fratres Honorio. 813
    Responsio Honorii. 813
    Instructio loquendi. 815
    De Natiuitate Domini. 815
    In festo Innocentium. 835
    In Octauis Domini. 839
    De Epiphania Domini. 843
    In Purificatione Sancte Marie. 849
    Dominica in Septuagesima. 851
    De sancto Sebastiano. 857
    Sermo generalis. 861
    ---Ad sacerdotes. 861
    ---Ad iudices. 861
    ---Ad diuites. 864
    ---Ad pauperes. 864
    ---Ad milites. 865
    ---Ad mercatores. 865
    ---Ad agricolas. 866
    ---Ad coniugatos. 867
    Dominica in Quinquagesima. 869
    In capite ieiunii. 875
    Dominica in Quadragesima. 879
    Dominica II in Quadragesima. 885
    Dominica III in Quadragesima. 889
    Dominica in media Quadragesima. 893
    In Annuntiatione Beate Marie. 899
    Dominica in Passione Domini. 907
    Dominica in Palmis. 913
    In Cena Domini. 921
    De Paschali die. 927
    De Inuentione Sancte Crucis. 941
    In Rogationibus. 949
    De Ascensione Domini. 955
    In Pentecosten. 959
    De sancto Ioanne Baptista. 965
    De SS. Petro et Paulo. 969
    De sancta Maria Magdalena. 979
    De sancto Iacobo apostolo 981
    Ad uincula sancti Petri. 985
    De sancto Laurentio. 987
    De Assumptione sancte Marie. 991
    De Ioannis Baptiste decollatione. 997
     De Natiuitate sancte Marie. 999
    De Exaltatione Sancte Crucis. 1001
    De sancto Mattheo. 1005
    De sancto Mauricio et sociis eius. 1005
    De sancto Michele. 1007
    De sancto Dionysio et sociis eius. 1011
    De sancto Luca, die Dominico. 1013
    In Dominica de Simone et Iuda. 1013
    De omnibus sanctis. 1014
    De sancto Martino episcopo. 1021
    De sancto Brictio. 1025
    De sancta Cecilia. 1027
    De sancto Clemente. 1029
    De sancto Andrea apostolo. 1031
    De sancto Nicolao. 1033
    De sancta Lucia, die Dominica. 1037
    Dominica I post Pentecosten. 1038
    Dominica II post Pentecosten. 1043
    Dominica X post Pentecosten. 1049
    Dominica XI post Pentecosten 1053
    Dominica XIII post Pentecosten. 1059
    Dominica XX post Pentecosten. 1063
    Dominica XXII post Pentecosten 1067
    Dominica XXIII post Pentecosten. 1071
    In aduentu Domini. 1077
    Commendatio huius operis. 1085
    In conuentu fratrum. 1087
    In conuentu populi. 1093
    Sermo de dedicatione 1099

OPERUM HONORII PARS QUARTA.---DOGMATICA ET ASCETICA.


ELUCIDARIUM SIuE DIALOGUS DE SUMMA TOTIUS CHRISTIANAE THEOLOGIAE
    Prefatio. 1109

LIBER PRIMUS.
    I.---Quid sit Deus? et quomodo unus ac trinus, solis comparatione ostenditur. 1109
    II.---De nominibus Patris, Filii et Spiritus sancti. 1111
    III.---De Dei habitatione ac loco. 1111
    Iu.---De Dei scientia et locutione. 1112
    u.---Cur et quomodo conditus mundus, et quatenus omnia Deum sentiant. 1112
    uI.---De angelorum electione atque nominibus. 1113
    uII.---De casu diaboli et satellitibus eius. 1114
    uIII.---Cur qui ceciderunt non adiiciant ut resurgant; et cur non redempti, aut facti impeccabiles. 1114
    IX.---De demonum scientia et potestate, et bonorum angelorum confirmatione, forma et dotibus? 1115
    X.---De bonorum angelorum confirmatione, forma, scientia et potestate. 1115
    XI.---De hominis formatione; quomodo sit paruus mundus et ad imaginem Dei. 1116
    XII.---De animalibus ad hominis bonum conditis. 1117
    XIII.---De Paradiso in quo homo a Deo locatus est; et formata mulier, et cur uterque peccabilis. 1117
    XIu.---De generatione in statu innocentie; et pluscula de eo statu, et de tentatione ac casu primorum parentum. 1118
    Xu.---De eorum expulsione a paradiso, et de grauitate peccati ob quod expulsi sunt. 1119
    XuI.---De satisfactione Deo exhibenda pro ea iniuria. 1121
    XuII.---Necessitas Incarnationis uerbi ad eam satisfactionem exhibendam. 1122
    XuIII.---Cur uerbum sit incarnatum, et ex uirgine, et in temporis plenitudine. 1122
    XIX.---De Natiuitatis Christi circumstantiis, et patratis in ea mirabilibus. 1123
    XX.---De Magis, de fuga Christi in Aegyptum, et reliqua eius uita usque ad baptismum. 1124
    XXI.---De Christi pulchritudine, passibilitate et morte. 1125
    XXII.---Quid de humanitatis partibus factum, dissoluta compositione. 1126
    XXIII.---De circumstantiis resurrectionis Dominice. 1126
    XXIu.---De apparitionibus Christi post resurrectionem. 1127
    XXu.---De ascensione et sessione Christi ad dexteram Patris; et quomodo ibi oret pro nobis. 1127
    XXuI.---De missione Spiritus sancti, et de Christi gaudio. 1128
    XXuII.---De mystico Christi corpore, hoc est Ecclesia. 1128
    XXuIII.---De corpore Christi in Eucaristia. 1129
    XXIX.---De digne aut indigne communicantibus, aut  sacrificantibus. 1129
    XXX.---Malos sacerdotes uere Christi corpus conficere, quamuis eorum oratio et benedictio fiat in peccatum. 1130
    XXXI.---Quomodo malis sacerdotibus parendum, an soluere queant, et an uitandi. 1132
    XXXII.---De culpa prelatorum malis sacerdotibus conniuentium, deque non ordinandis sacerdotum filiis. 1133
    XXXIII.---Exitus uite malorum sacerdotum; et an monendi ac tolerandi. 1134

LIBER SECUNDUS.
    I.---Quid sit malum, et an a Deo. 1135
    II.---Peccati grauitas, et quod tandem cedat in Dei gloriam. 1135
    III.---De libero arbitrio, et retrocessione a bono. 1135
    Iu.---Quomodo diabolus Deo seruiat, et mali bonis. 1136
    u.---Quare uia impiorum prosperatur, et in annos plurimos; non sic autem uita piorum, nisi quandoque. 1136
    uI.---De bono tribulationis; et quod malis nichil boni contingat; bonis autem nichil mali. 1137
    uII.---Unde dignitates: et quod eas uendere uel emere nefas est; et quale debeat esse prelatorum regimen. 1138
    uIII.---Cur electi patiuntur cum reprobis; deque Dei potentia et prouidentia. 1139
    IX.---De predestinatione, et de permissione peccati in electis. 1140
    X.---De ignoratione Dei. 1141
    XI.---Quid sit originale peccatum. 1142
    XII.---Quomodo Deus in quartam generationem peccata punit. 1143
    XIII.---Quid est concupiscentia. 1143
    XIu.---De animarum origine et quales sint in infantibus. 1144
    Xu.---Quomodo peccatum transfunditur etiam a parentibus baptizatis. 1145
    XuI.---De connubio cum consanguinea, et commatre, ac filiola, et de polygamia. 1146
    XuII.---De Ecclesie ministris, ac monachis. 1147
    XuIII.---De uariis laicorum statibus. 1148
    XIX.---De saluandorum paucitate, et quomodo Christus pro omnibus mortuus. 1149
    XX.---De bonorum a malis internotione, et multiplici remissione peccatorum. 1150
    XXI.---Ad quid sacrificia legalia; et de origine idololatrie. 1151
    XXII.---Utrum altaria auro uel gemmis preparanda sint; et quibus modis propitiatur Deus. 1151
    XXIII.---Peregrinationes sacre an probande. 1152
    XXIu.---De frequenti cibi indigentia, et uite termino. 1152
    XXu.---De iusta reorum nece, et de eorum salute, deque puerorum disciplina; de arca et de prophetis. 1153
    XXuI.---Cur modo signa non fiunt. 1153
    XXuII.---De prophetis et Scriptura sacra. 1153
    XXuIII.---De angelis custodibus. 1154
    XXIX.---De demonibus insidiantibus et obsidentibus. 1154
    XXX.---De unctione, ac penitentia in extremis, ac de morte. 1155
    XXXI.---De reditu peccatorum, et de peccato irremissibili. 1155
    XXXII.---De morte, et de sepultura bonorum et malorum. 1156

LIBER TERTIUS.
    I.---De deductione iustorum in paradisum, et quid sit paradisus. 1157
    II.---De perfectis et iustis qui in celum deducuntur, et de purgandis. 1157
    III.---De purgatorio. 1158
    Iu.---De malorum deductione ad inferos, et de penis quas ibi sustinent. 1159
    u.---Quomodo beati erga damnatos se habeant. 1161
    uI.---Quis infernus iustorum animas ante Christi aduentum exciperet. 1161
    uII.---Quomodo beati se inuicem cognoscant, et pro nobis intercedant. 1161
    uIII.---De gaudio et mansionibus, scientia et apparitione beatorum; itemque de spectris per damnatos exhibitis. 1163
    IX.---Unde somnia. 1163
    X.---De Antichristo, et aduentu Enoch ac Elie. 1164
    XI.---De nouissima tuba, et resurrectione. 1165
    XII.---De iudicio eiusque circumstantiis. 1166
    XIII.---De iudice et assessoribus. 1166
    XIu.---De iudicandis et sine iudicio perituris, de ira Dei et de apertione librorum. 1166
     Xu.---De subsecuturis uniuersale iudicium, et mundi conflagratione ac de reformatione. 1168
    XuI.---De corporibus beatorum, et eorum adiunctis. 1168
    XuII.---De operatione et gaudio beatorum. 1169
    XuIII.---De corporum dotibus in beatis. 1169
    XIX.---De uoluptate beatorum. 1171
    XX.---Dotes animarum in beatis; et quod de peccatis rite expiatis non erubescant, deque pleno omnium gaudio. 1172
    XXI.---Antitheses beatorum et damnatorum. 1175

LIBER DUODECIM QUAESTIONUM.
    Prologus. 1177
    Summa duodecim questionum. 1177
    CAP. I.---Questio prima: Quod Deus Pater omnia simul in Filio fecit, et quod hic mundus sensibilis illius archetypi ambra sit. 1178
    CAP. II.---Questio secunda: Quod uniuersitas in modum cithare sit disposita, in qua diuersa rerum genera in modum chordarum sint consonantia. 1179
    CAP. III.---Questio tertia: Quod sicut nullum genus pro altero, sed pro seipso sit conditum; ita homo non pro apostata angelo, sed pro seipso sit conditus; et ideo si nullus angelus cecidisset, homo tamen suum locum in uniuersitate habuisset. 1179
    CAP. Iu.---Questio quarta: Quod electi homines non pro apostatis angelis, sed pro ipsis in celum assumantur: reprobi autem uel angeli, uel homines ut dissone chorde apto loco ad consonantiam ponantur. 1180
    CAP. u.---Questio quinta: Quod de singulis angelorum ordinibus aliqui ceciderint; et quod electi homines stantibus angelis pro meritis associandi sint; similiter et reprobi singulis ordinibus lapsorum pro meritis aggregandi sint. 1180
    CAP. uI.---Questio sexta: Quod Chorus apostolorum seraphim associandus sit, et ideo Petrus superior Michele sit in celo, quem Christus Deus homo principem Ecclesie constituit, et cui Roma, que est caput mundi, primatum obtulit. 1181
    CAP. uII.---Questio septima: Quod homo sit angelo dignior, sed angelus homine felicior, eo quod angeli adorent hominem Deum, non homines angelum. 1182
    CAP. uIII.---Questio octaua: Quod in Ecclesia sint nouem ordines iustorum secundum nouem ordines angelorum. 1182
    CAP. IX.---Questio nona: Quod Deus, et anime, et angeli non habeant corpora, sicut iustitia et sapientia, et quod sola mente uideantur. 1182
    CAP. X.---Questio decima: Quod corporalia corporeo uisu, imagines spiritu, uoluntates intellectu discernantur. 1183
    CAP. XI.---Questio undecima: Quod angeli etherea, demones erea, homines terrea corpora habeant. 1183
    CAP. XII.---Questio duodecima: Quod animabus corpore exutis forma corporis adhereat, et quod Dominus post resurrectionem suam suum corpus prout uoluit, exhibuerit. Resoluantur obiectiones aduersus dicta. 1183

LIBELLUS OCTO QUAESTIONUM DE ANGELIS ET HOMINE.
    CAP. I.---Utrum homo crearetur, si angelus in celo perstitisset. 1185
    CAP. II.---Utrum Christus incarnaretur, si homo in paradiso perstitisset. 1187
    CAP. III.---Quomodo angeli ex igne creati sint. 1188
    CAP. Iu.---Quare creator Deus corpus non de igne, sed de terra umpsit. 1189
    CAP. u.---Utrum lapsus angeli ideo irreparabilis fuerit, quia fuit immortalis; hominis contra. 1190
    CAP. uI.---Quomodo cuncti moriamur, cum mors destructa per Christum predicetur. 1191
    CAP. uII.---Cur resurrectio mortuorum futura sit. 1191
    CAP. uIII.---Cur Deus non omnes homines post resurrectionem ad beatam uitam transferat, maxime infantes sine culpa decedentes. 1192

INEuITABILE SIuE DE PRAEDESTINATIONE ET LIBERO ARBITRIO DIALOGUS.
    Prefatio ad lectorem. 1192
    Incipit dialogus. 1197

LIBELLUS DE LIBERO ARBITRIO.
    Prologus. 1223
    CAP. I.---Occasio huius opusculi fuit uetus error eorum, qui omnia homini necessitate quadam euenire asseruerunt. 1223
    CAP. II.---Confutatur relatus error, probaturque rationalem creaturam naturaliter liberum arbitrium habere. 1223
    CAP. III.---Exponitur in quo libertas arbitrii consistat 1224
     CAP. Iu.---Quenam sit in Deo, angelis, hominibus iustis, demonibusue libertas arbitrii. 1224
    CAP. u.---Quomodo liberum arbitrium a bono ad malum deficiat, uel quomodo libertas seruitus fiat. 1225
    CAP. uI.---Quid sit uoluntas beatitudinis, quid uoluntas iustitie, quarum hanc homo peccando amisit, illam retinuit. 1225

SCALA CeLI MAIOR.
    Prologus. 1229
    Incipit dialogus. 1230

SCALA CeLI MINOR.
    CAP. I.---Scala celi caritas est, cuius gradus diuerse uirtutes. 1239
    CAP. II.---Primi tres huius scale gradus, patientia, benignitas et pietas. 1239
    CAP. III.---Alii gradus, simplicitas, humilitas, contemptus mundi, et uoluntaria paupertas. 1240
    CAP. Iu.---Alii gradus, pax, bonitas, gaudium spirituale, sufferentia. 1240
    CAP. u.---Postremi gradus huius scale, fides, spes, longanimitas, et perseuerantia. 1241
    CAP. uI.---Hec scala per timorem erigitur, quo ad summum perducta caritas ipsa in hereditatem Domini introducitur. 1242

DE ANIMAE EXSILIO ET PATRIA.
    Prologus 1242
    CAP. I.---Exsilium hominis ignorantia; patria est sapientia, ad quam per artes liberales, ueluti per totidem ciuitates peruenitur. 1243
    CAP. II.---De prima ciuitate, grammatica. 1243
    CAP. III.---De rhetorica, altera ciuitate. 1243
    CAP. Iu.---Dialectica, tertia ciuitas. 1244
    CAP. u.---Quarta ciuitas, arithmetica. 1244
    CAP. uI.---Quinta ciuitas pergentium ad sapientiam musica. 1244
    CAP. uII.---Ciuitas sexta, geometria. 1244
    CAP. uIII.---De astronomia, ciuitate septima. 1245
    CAP. IX.---Physica, ciuitas octaua. 1245
    CAP. X.---De mechanica, ciuitas nona. 1245
    CAP. XI.---Aeconomica, ciuitas decima. 1245
    CAP. XII.---Decursis artibus liberalibus peruenitur ad patriam, seu ueram sapientiam, in diuinis Scripturis relucentem, et in uisione Dei perfectam. 1245
    CAP. XIII.---Deus a sanctis secundum singulorum uirtutes uidebitur. 1246
    CAP. XIu.---Deus a nemine comprehendi nisi a seipso potest. Beatos Dei uisio recreabit in eternum; impios patratorum scelerum recordatio sine fine torquebit. 1246

DE uITA CLAUSTRALI.


EUCHARISTION. SIuE LIBER DE CORPORE ET SANGUINE DOMINI.
    Prologus. 1249
    CAP. I.---Quod tribus modis corpus Domini intelligatur. 1250
    CAP. II.---Cur Deus incarnatus sit, et quomodo eius corpus minui non possit. 1250
    CAP. III.---Utrum hoc comedatur, quod Maria genuit. 1251
    CAP. Iu.---Quod homo per hunc cibum Christo incorporetur. 1252
    CAP. u.---Quod non aliud quam substantiuum Christi corpus sumatur. 1252
    CAP. uI.---Quod tam mali quam boni sacerdotes Christi corpus conficiant, sed soli iusti hoc accipiunt. 1253
    CAP. uII.---Quod mali non corpus Christi sed iudicium sumant, et quid sit iudicium sumere. 1254
    CAP. uIII.---Quod species et non uirtus sacramenti a malis accipiatur et cur sacramentum dicatur, uel utrum ueritas an figura credatur. 1254
    CAP. IX.---Utrum corpus Domini aliud sit in ore bonorum, aliud in ore malorum. 1255
    CAP. X.---Quid inde sentiendum sit, quod uetustas uel quodlibet animal consumpserit. 1255
    CAP. XI.---Utrum Iudei corpus Domini comederint, qui manna manducauerunt. 1256
    CAP. XII.---Cur de pane et uino et aqua hoc sacramentum fiat. 1256

SUMMA GLORIA DE APOSTOLO ET AUGUSTO.
    Prologus. 1257
    CAP. I.---Exponitur status questionis: utrum sacerdotium regno, an regnum sacerdotio iure ac dignitate precedat? Ostenditur ex figura Abel et Caïn, horumque posterorum, sacerdotium regno precellere. 1258
    CAP. II.---Idem probatur ex filiis Ne, et Abraham, inferturque regem summo pontifici in diuinis, pontificem regi in secularibus esse subiectum. 1260
    CAP. III.---Quanto honore apud Isrelitas, eorumque reges, ipsosque gentiles sacerdotium fuerit. 1262
     CAP. Iu.---Sicut anima dignior est corpore, ita regno sacerdotium, a quo illud iure ordinatur. 1263
    CAP. u.---Christus ipse regno pretulit sacerdotium; tametsi et per se, et per apostolos suos docuerit regibus honorem in rebus secularibus deferendum esse. 1265
    CAP. uI.---Reges sedi Romane non obedientes patienter quidem tolerandi sunt, sed ab eorum communione declinandum; nec horum est ecclesiasticas dignitates, sed seculares dare. 1267
    CAP. uII.---Unde prauus mos inoleuerit, ut dignitates ecclesiastice a principibus conferrentur? 1268
    CAP. uIII.---Respondetur ad obiectionem ab unctione regum petitam, concluditurque, et in ueteri, et in Nouo Testamento semper regno sacerdotium anteisse. 1270

STEPHANUS DE BALGIACO AUGUSTODUNENSIS EPISCOPUS.
    Notitia historica. 1271

TRACTATUS DE SACRAMENTO ALTARIS.
    Prologus. 1273
    CAP. I.---Ostiariorum officium. 1276
    CAP. II.---De lectorum officio et ordinatione. 1276
    CAP. III.---De exorcistarum officio et ordinatione. 1276
    CAP. Iu.---De acolytarum officio et ordinatione. 1277
    CAP. u.---De officio, ordinatione et continentia subdiaconorum. 1277
    CAP. uI.---Quod Christus ecclesiasticas administrationes susceperit. 1277
    CAP. uII.---De ordine diaconi seu diaconatus. 1278
    CAP. uIII.---Quando Christus leuitarum officium suscepit. 1279
    CAP. IX.---De ordine presbyteratus. 1280
    CAP. X.---De significatione uestimentorum sacerdotalium. 1282
    CAP. XI.---De ornamentis episcoporum. 1282
    CAP. XII.---De obseruandis in misse celebratione. 1283
    CAP. XIII.---De canonis declaratione. 1287
    CAP. XIu.---Questio circa benedictionem panis a Christo in cena factam. 1293
    CAP. Xu.---Quid credendum circa uerba sacramentalia. 1293
    CAP. XuI.---Questio circa hec uerba: accipite et manducate. 1294
    CAP. XuII.---Triplex questio circa materiam sacramenti altaris. 1295
    CAP. XuIII.---Alia canonis declaratio. 1301
    CAP. XIX.---Expositio orationis Dominice. 1303
    CAP. XX.---De additis ad officium misse per summos pontifices. 1307

STEPHANI CHARTAE.
    CAP. I.---Transactio cum Hugone de Gisseio per Stephanum Aedue episcopum. 1307
    CAP. II.---Charta Stephani Aeduensis episc. XXuIII in gratiam Ungiaci. 1308
    CAP. III.---Charta Stephani Augustodunensis episcopi pro monasterio S. Benigni Diuionensis. 1309
    CAP. Iu.---Priuilegium pro Cisterciensibus. 1309
    CAP. u.---Notitia de malis consuetudinibus quas Hugo dux Burgund. dimisit Stephano episcopo in uilla Canauis. 1309

GERARDUS ENGOLISMENSIS EPISCOPUS.
    Notitia. 1311

CONCILIUM LAUSDUNENSE, DE STATU ECCLESIAE.
    I.---Ecclesia Sancti Petri Trenorciensibus uendicatur aduersus episcopum et canonicos Nannetenses. 1317
    II.---Capella Sancti Stephani monachis Maioris Monasterii adiudicatur aduersus canonicos Camiliacenses. 1319

EPISTOLAE ET DIPLOMATA IN CAUSA BELLAE INSULAE.
    Monitum. 1319
    I.---Littere Gerardi legati, Engolismensis episcopi, ad Conanum comitem pro causa Belle Insule. 1321
    II.---Littere Gerardi Engolismensis episcopi ad Corisopitensem episcopum. 1321
    III.---Datum et definitum iudicium de controuersia super Bellam Insulam inter Rotonensem et Kemperlegiensem abbates, a Gerardo Engolismensi episcopo et S. Romane Ecclesie Legato. 1322
    Iu.---Littere item legati eiusdem ad Moruanum uenetensem episcopum. 1323
    u.---Item eiusdem littere ad omnes Britannie episcopos. 1323
    uI.---Item littere eiusdem ad Herueum Rotonensem abbatem de inuasione Belie Insule et de inobedientia. 1324
    uII.---Ad Moruanum uenetensem episcopum. 1324
     uIII.---Littere Ermengardis comitisse ad Gerardum Engolismensem legatum. 1324
    IX.---Ad Gislebertum Turonorum archiepiscopum littere Conani comitis. 1325
    X.---Gisleberti Turonorum archipresulis littere ad Conanum comitem. 1325
    XI.---Lugdunensis et Bisuntine Ecclesie archiepiscopi ad Engolismensem episcopum. 1326
    XII.---Exemplar litterarum Paschalis pape ad Engolismensem legatum.---Afflictum consolatur; interdictum abbati Rotonensi illatum confirmat. 1326
    XIII.---Eiusdem ad Conanum comitem:---Hortatur cogat monachos Rotonenses ut Bellam Insulam monachis Kemperlegiensibus restituant. 1327
    XIu.---Exemplar chartule Conani comitis de redditione et confirmatione Belle insule. 1327
    Xu.---Relatio seu notitia controuersie predicte facta a Gurhedeno monacho Kemperlegiensi. 1327
    Charta Gerardi qua controuersiam inter Bernardum uicecomitem de Comborn et abbatem Usercensem de loco de Amanzenas ortam dirimit. 1329

ODDO ABBAS S. REMIGII REMENSIS.
    Epistola Oddonis ad Thomam comitem. 1331
    Charta Oddonis de fundatione Carthusie Montis Dei. 1333
    Epistola Oddonis ad Wibaldum abbatem Stabulensem. 1335

ADALBERTUS MOGUNTINUS ARCHIEPISCOPUS.
    Notitia. 1335

EPISTOLAE ADALBERTI.
    I.---II.---Ad Calixtum papam. 1337
    III.---Ad Innocentium II papam. 1337
    Iu.---Ad S. Ottonem Bambergensem. 1337
    u.---Ad clerum Ecclesie Halberstadensis.---Dolet de morte Raynardi eorum episcopi, quod eo inconsulto pro cesserint ad electionem, et ex alia Ecclesia assumpserint sibi pastorem. 1337
    uI.---Epistola Adalberti, ad H. episcopum et canonicos Patherbrunenses. 1339

RAINALDUS II REMENSIS ARCHIEPISCOPUS.
    Notitia. 1339

EPISTOLAE RAINALDI
    I.---Ad Robertum archidiaconum Tornacensem.---Ut in ecclesia Petingensi monachos substituat. 1341
    II.---Ad clerum Atrebatensem.---De electione episcopi. 1343

DIPLOMATA RAINALDI.
    I.---Confirmatio fundationis S. Iudoci de Nemore. 1343
    II.---Charta fundationis monasterii Igniacensis. 1345
    III.---Pactum inter Rainaldum II et Alberonem I episcopum Leodiensem, pro Bullionensi beneficio. 1346
    Iu.---Littere Rainaldi de excommunicatione et absolutione Guiterii comitis Regitestensis. 1347
    u.---Instituti in abbatia S. Martini Sparnacensis canonici regulares. 1349
    uI.---Charta Rainaldi Remensis archiepiscopi de quitatione gestarum et procurationum monasterio S. Nicasii concessa. 1349
    uII.---Confirmatur fundatio monasterii Igniacensis. 1350
    uIII.---Charta Rainaldi de confirmatione S. Welmari. 1352
    IX.---Rainaldus confirmat omnes possessiones monasterii Silincurtis. 1354
    X.---Rainaldi archiepiscopi priuilegium de aqua uidule, maresco, herbagio et iuridictione S. Theodorici usque ad crucem Haymonis. 1355
    XI.---Rainaldi Charta de compositione pacis facta inter Ecclesiam S. Theodorici ex una parte, et Gerardum Roceiensem Aldricum Malet ex altera. 1356

OLDEGARIUS TARRACONENSIS ARCHIEPISCOPUS.
    Notitia. 1357
    Epistola Oldegarii ad Innocentium II papam. 1359
    Epistola eiusdem ad Raymundum episcopum Ausonensem, suffraganeum suum.---Respondet consultationi circa puerum ludentem qui alium impediuit, ita ut caput eius frangeretur, an irregularis habendus sit. 1359
    Charta Oldegarii per quam dat pauperibus lectos et pannos clericorum defunctorum. 1361

GAUFRIDUS GROSSUS MONACHUS TIRONIENSIS.
    Notitia historica. 1361

 uITA B. BERNARDI FUNDATORIS CONGREGATIONIS DE TIRONIO IN GALLIA.
    Obseruationes preuie. 1363
    Incipit uita. 1367
    Prologus. 1367
    CAP. I.---B. Bernardi educatio et uita monastica in cenobio S. Cypriani. 1373
    CAP. II.---Prioratus monasterii S. Sabini administratus, disciplina restaurata, et alia preclare gesta. 1376
    CAP. III.---uita eremitica in solitudine Cenomanica. 1380
    CAP. Iu.---uita solitaria in Causeo insula. Pirate emendati. 1384
    CAP. u.---Reductio B. Bernardi ad priores eremitas, ein ad primum monasterium S. Cypriani. 1389
    CAP. uI.---Abbas S. Cypriani constituitur: ob persecutionem ad predicandum conuertitur. Mores clericorum  reformati. 1394
    CAP. uII.---Pro defensione abbatie iter Romanum bis susceptum; ea relicta, alibi discipuli collecti. 1399
    CAP. uIII.---Monasterium in Perchensi comitatu exstructum: beneficia accepta, et in alios collata. 1405
    CAP. IX.---Monasterium ad fluuium Tyronum constructum. Beneficia comiti Rotroco prestita. 1412
    CAP. X.---Reuelatio de salute eterna, secunda monachorum. Miracula alia. 1416
    CAP. XI.---Hospitalitas. Spiritus propheticus. Fama sanctitatis. 1421
    CAP. XII.---Morbus extremus: duplex ad suos exhortatio. Extrema sacramenta sumpta. 1429
    CAP. XIII.---Reliqua ad mortem preparatio. Reuelationes, obitus, sepultura. 1434
    CAP. XIu.---Analecta de uariis in uita gestis. 1439




FINIS TOMI CENTESIMI SEPTUAGESIMI SECUNDI.

