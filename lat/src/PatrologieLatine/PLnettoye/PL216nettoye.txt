
PATROLOGIAE TOMUS CCXuI.

INNOCENTIUS III PONTIFEX ROMANUS.

TOMUS TERTIUS


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1885


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. Accurante I.-P. Migne, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.---uENEUNT MILLE ET TRECENTIS FRANCIS SEXAGINTA ET DUCENTA uOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIuERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA uERSIONE LATINA DONANTUR.

PATROLOGIAE TOMUS CCXuI.


INNOCENTIUS III PONTIFEX ROMANUS.



EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1885


uolume title page
SAECULUM XIII

INNOCENTII III ROMANI PONTIFICIS



OPERA OMNIA

TOMIS QUATUOR DISTRIBUTA QUORUM PRIORES TRES REGESTORUM BALUZIANAM RECENSIONEM COMPLECTUNTUR, ACCEDENTIBUS ANECDOTARUM EPISTOLARUM LIBRIS, QUOS FRUSTRA OLIM A BALUZIO EXPETITOS EX BIBLIOTHECA uATICANA IN LUCEM EMISERUNT LA PORTE DUTHEIL ET BREQUIGNY; QUARTO uOLUMINI INSUNT EPISTOLAE EXTRA REGESTUM uAGANTES, PONTIFICIS DENIQUE SERMONES ET OPUSCULA uARIA, TUM IAM OLIM EDITA, TUM RECENTIUS AB EMINENTISSIMO CARDINALI MAIO, D. LUIGI TOSTI, ETC., ETC., TYPIS MANDATA ACCURANTE I.-P. MIGNE BIBLIOTHECAE CLERI UNIuERSAE SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE

TOMUS TERTIUS
uENEUNT 4 uOLUMINA 30 FRANCIS GALLICIS

EXCUDEBATUR ET uENIT APUD I.-P. MIGNE EDITOREM IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM SEU PETIT MONTROUGE 1855


ELENCHUS AUCTORUM ET OPERUM QUI IN HOC TOMO CCXuI CONTINENTUR.


INNOCENTIUS III PONTIFEX ROMANUS.
Regestorum continuatio. 	Col.
Excerpta de rebus Gallicis. 	992
Registrum super negotio Romani imperii. 	995
APPENDIX AD REGESTA.---Prima Collectio Decretalium Innocentii III ex tribus primis Regestorum eius libris composita a Rainerio diacono et monacho Pomposiano. 	1173





Main uolume text




[OPERA OMNIA INNOCENTII III.]





INNOCENTII III ROMANI PONTIFICIS REGESTORUM SIuE EPISTOLARUM



LIBER DUODECIMUS PONTIFICATUS ANNO XII, CHRISTI 1209.



I. ABBATI SANCTI THEODORICI REMENSIS DIeCESIS, ET DECANO ET CANTORI MAIORIS ECCLESIAE REMENSIS. De conflatione ecclesie Ribodimontis. 


Cum olim nostris fuisset auribus intimatum quod abbas et conuentus Sancti Nicolai de Pratis Laudunensis diecesis prebendas que in ecclesia Sancti Germani de Ribodimonte fuerant institute ad ipsorum donationem spectantes, canonicis institutis ibidem sublatis de medio, propriis usibus applicarant, propter quod eadem ecclesia consueto defraudabatur officio, et in populo fuerat scandalum non modicum generatum, dilecto filio H. de Cociaco canonico Sancti Quintini et coniudicibus eius per litteras  nostras dedimus in mandatis ut inquisita super iis plenius ueritate, quod canonicum esset appellatione remota statuerent et facerent quod decernerent per censuram ecclesiasticam firmiter obseruari. Postmodum autem abbas et conuentus predicti sua nobis conquestione monstrarunt quod cum super ipsius ecclesie prioratu, quem per annos quadraginta et amplius possederant sine lite, a predictis iudicibus traherentur in causam, nemine comparente qui uellet agere contra eos nisi duntaxat illis qui esse moliebantur et iudices et actores, ipsi se uidentes tam contra ius commune quam contra priuilegia sedis apostolice aggrauari, sedem apostolicam appellarunt. Unde nos causam super iis uenerabili fratri nostro Remensi archiepiscopo et coniudicibus  eius sub certa forma commisimus terminandam. Interim autem prememorati iudices per suas nobis litteras intimarunt quod auctoritate prime commissionis uocatis quos nouerant euocandos, testes receperant et examinauerant diligenter. Quorum depositionibus in scriptis fideliter iam redactis, abbas et prior eiusdem loci commissionis litteras intuentes, asseruerunt seipsas propter lituram modicam et rasuram que apparebant in ipsis habere de falsitate suspectas, et ne ulterius illarum auctoritate procederent, pro se pariter et conuentu ad nostram audientiam appellarunt, octauas Pentecostes  proximo tunc futuras appellationi sue terminum prefigendo. Ceterum, cum per depositiones huiusmodi uidereta, ostensum quosdam canonicos seculares dudum in Ecclesia ipsa fuisse, ac demum eis defunctis per abbatem et conuentum predictos quosdam exstitisse monachos substitutos, et nobis suggereretur quod iidem abbas et conuentus diutius exspectati appellationem suam prosequi non curarant, nos depositiones, ipsas sub bulla nostra iudicibus aliis destinantes, per apostolica eis scripta mandauimus ut nisi abbas et conuentus prefati aliquid rationabile ostenderent et probarent per quod licuisset eisdem in predicta ecclesia monachos canonicis substituere, ipsam in statum pristinum appellatione postposita reducentes, facerent memoratas  prebendas per eosdem abbatem et conuentum personis idoneis assignari: quod si forsan illi hoc efficere recusarent, iidem iudices auctoritate nostra suffulti, sublato cuiuslibet contradictionis et appellationis obstaculo, id exsequi non differrent. Nuper autem dilectus filius B. monachus, procurator dictorum abbatis et conuentus, cum litteris predicti archiepiscopi et collegarum suorum processum continentibus eorumdem ad presentiam nostram accedens, per dilectum filium Petrum, tituli Sancti Marcelli presbyterum cardinalem, per quem fecimus eumdem examinari processum, rescriptum authentici instrumenti Bartholomei quondam episcopi Laudunensis diecesani loci sub sigillo uenerabilis fratris nostri successoris eiusdem, ac priuilegium  felicis recordationis Innocentii pape predecessoris nostri nobis protulit intuenda: per que comperimus abbati et conuentui memoratis exstitisse concessum, ut decentibus clericis qui tunc in ecclesia ipsa erant, non clerici, sed monachi de ipsorum cenobio substituerentur ibidem. Cum igitur ex hoc pateat abbatem et conuentum eosdem predictos instituere monachos in eadem ecclesia licite potuisse, discretioni uestre per apostolica scripta precipiendo mandamus quatenus eisdem iudicibus auctoritate apostolica inhibere curetis ne in negotio ipso procedant litterarum pretextu per quas eis  conditionaliter iniunximus procedendum, uidelicet nisi abbas et conuentus rationabile aliquid obiicerent et probarent per quod eis monachos canonicis substituere licuisset. Qui, si forsitan occasione ipsarum aliquid immutarunt, sublato cuiuslibet contradictionis et appellationis obstaculo, illud in statum pristinum reuocetis; contradictores, si qui fuerint, uel rebelles per censuram ecclesiasticam appellatione postposita compescentes, ita quod eidem ecclesie faciatis per monachos congrue deseruiri. Quod si omnes, etc. duo uestrum, etc.

Datum Laterani Iu Kal. Martii, pontificatus nostri anno duodecimo.



II. PATRIARCHAE AQUILEGENSI ET EPISCOPO PADUANO. De libera peregrinatione ad loca sancta. 


 Angit nos cura sollicitudinis pastoralis ut dilectos filios ducem ac populum uenetorum ab iis que famam offuscant et salutem impediunt sollicite reuocemus. Quantum enim dudum offenderint abducendo peregrinos damnabiliter et damnose a subsidio terre sancte, non est, sicut credimus, uobis incognitum, cum toti pene sit Ecclesie manifestum. Unde cum sperassemus quod preterite penitentes offense, sic eam penitendo diluerent quod nequaquam ultra similem attentarent, non possumus non dolere quod, sicut nostris est auribus intimatum, quidam eorum in contrarium spei nostre nonnullos peregrinos ad terram properantes eamdem in suis  nauibus receptantes, eos a propria intentione frustratos deduxerunt, non solum in Greciam, sed in Cretam. Qui tandem corde sicut et itinere deuiantes, propositum quod contra crucis inimicos conceperant, in seruorum crucis oppressionem conuertunt, Christianos partium adiacentium ad ducum suorum offendendo suasum, qui eamdem indulgentiam mentiuntur a nobis taliter procedentibus esse concessam, que concessa est illis qui ad defensionem terre sancte procedunt. Cum igitur hoc in eiusdem terre dispendium, opprobrium nostrum, et peccatum redundet illorum, fraternitati uestre per apostolica scripta precipiendo mandamus quatenus dictos ducem et populum moneatis prudenter et efficaciter  inducatis ut de cetero ab huiusmodi abstinentes, nec Deum prouocantes ulterius, quem ex preteritis prouocasse grauiter dignoscuntur, quin imo retroactam offensam per satisfactionem expiantes sequentem, peregrinos qui terram sanctam uisitare disponunt a suo itinere nec in Cretam nec in alias partes distorquere presumant, sub diuini iudicii nichilominus et excommunicationis interminatione uetantes ne huiusmodi peregrini opus itineris salutaris mutantes, in ue damnabile, quod ingredienti terram duabus uiis sapiens imprecatur, Christianos qui sunt in Creta seu etiam ubicunque locorum audeant impugnare, sed uotum suum contra inimicos crucis cum puritate debita prosequantur. Duci  quoque ac populo supradictis simili modo inhibere curetis ne contra inhibitionem prescriptam aut culpabiliter ipsi ueniant, aut peregrinos iam dictos damnabiliter uenire compellant. Quod si non omnes, etc., alter uestrum ea nichilominus exsequatur.

Datum Laterani III Kalend. Martii, pontificatus nostri anno duodecimo.



III. CLERICIS ET LAICIS PEREGRINIS IN CANDIDA CIuITATE CRETAE MORANTIBUS. De eodem argumento. 

Angit nos cura sollicitudinis pastoralis, etc., ut in alia usque in contrarium spei nostre, uos et nonnullos alios peregrinos, etc., ut supra usque peccatum  redundet illorum, uenerabilibus fratribus nostris patriarche Aquilegensi et episcopo Paduano dedimus in preceptis ut dictos ducem et populum efficaciter moneant et inducant ut de cetero ab huiusmodi abstinentes, etc., ut in alia usque uenire compellant. Quocirca uniuersitatem uestram monemus attentius et hortamur, sub eadem uobis interminatione mandantes quatenus et uos que superius sunt expressa quantum in uobis fuerit efficaciter obseruetis, et denuntietis aliis peregrinis inuiolabiliter obseruanda.

Datum Laterani II Kalend. Martii, pontificatus nostri anno duodecimo.



Iu. NOBILI uIRO HENRICO COMITI MALTAE. De negotio Crete, et de laudibus eiusdem Henrici. 


Litteras quas nobis tua deuotio destinauit ea qua decuit benignitate recepimus; et earum tenore perspicaciter intellecto, prudentiam tuam in Domino commendamus, quod et ad succursum terre sancte feruenter aspiras, et ad honorem apostolice sedis diligenter intendis, deuotum in utraque respectum habens ad Deum, pro cuius reuerentia huiusmodi propositum concepisti. A quo, si uoluntatem ad actum perduxeris, mercedem, non solum eternam, sed temporalem etiam consequeris, cum secundum Apostolum pietas promissionem habeat uite que nunc est pariter et future. Sane pensatis  omnibus circumstantiis rerum et personarum, temporum et locorum, uix aliquid aliud etiam secundum seculi statum de negotio Crete potuisti prudentius meditari quam quod per dilectum filium magistrum Petrum Acconensem nuntium tuum, uirum utique prouidum et fidelem, nostro apostolatui suggessisti. Quia uero in litteris per eumdem directis non expresse uidimus contineri ut ea que super eodem negotio idem nuntius nobis ex tua parte proponeret crederemus, quantumcunque te in Domino diligamus et ad tuum uelimus intendere commodum et honorem, habito super hoc consilio diligenti, ad presens non uidimus aliud respondendum nisi quod intellectis que idem nuntius a nobis audita tue  discretioni retulerit, et dilectus filius noster Petrus tituli Sancti Marcelli presbyter cardinalis per suas tibi litteras plenius intimabit, super iis omnibus per litteras et nuntios nobis tuam intimare studeas expressius uoluntatem, ut ita demum plenius et certius procedere ualeamus. Quid autem pro tuo iam emolumento scribamus, littere nostre, cum sint patentes, te poterunt edocere. In quo considerare te uolumus nostri circa te cordis affectum. Ad hec, deuotionem tuam rogandam duximus et monendam, per apostolica tibi scripta mandantes, et in remissionem peccaminum iniungentes, quatenus ad subuentionem et defensionem terre sancte diligens studium et operam efficacem impendas, ut ille dirigat uias tuas a quo gressus hominis diriguntur.

 Datum Laterani uI Kal. Martii, pontificatus nostri anno duodecimo.



u. NOBILI uIRO RICARDO GERMANO NOSTRO SORANO COMITI. Ei confirmat castrum Soranum. 

Cum castrum uallis Montonis pro multa et magna pecunie quantitate sub grauibus esset pignoratum usuris, ita ut de alienatione ipsius multiformiter ageretur, nos precauere uolentes ne ad illos forsitan perueniret per quos tam apostolica sedes quam Lateranensis Ecclesia nec non et tota uicinia grande ac graue incurreret detrimentum, cogitauimus emere idem castrum. Sed cognoscentes quod Lateranensi  Ecclesie dispendium generaretur si castrum ipsum immediate ad sedem apostolicam perueniret, sicut etiam prior et canonici eiusdem Ecclesie a nobis consulti sunt multoties protestati, nos habita deliberatione prudenti, ex omni parte prouidere uolentes, castrum ipsum de illorum fecimus emi consensu, partim de bonis tuis, et partim de nostris, ad opus utique tuum, sub nomine nostro, ne uenditionem ipsam forte contingeret ab emulis impediri, qui de tuis successibus typo inuidie contabescunt. Quia uero per Dei gratiam omnia fuerunt sine turbatione completa, nos castrum ipsum cum omnibus pertinentiis suis, saluo iure Lateranensis Ecclesie, tibi ad opus et utilitatem tuam et heredum tuorum concessimus, assignauimus et tradidimus,  tali quidem tenore ut pro pecunia quam nos ad emptionem ipsius castri contulimus, tu et heredes tui de castro ipso interposito iuramento pacem et guerram ad mandatum Romani pontificis contra quoslibet homines faciatis. Tu uero in presentia nostra et fratrum nostrorum super hoc iuramentum corporaliter prestitisti. Et ut deuotionem quam ad Romanam habes Ecclesiam plenius demonstrares, de aliis quoque terris que ad te proprietario iure pertinent exhibuisti simile iuramentum, sicut per publicum instrumentum apparet quod Ioannes de Sancto Laurentio sacrosancte Romane Ecclesie scriniarius de nostro ac fratrum nostrorum mandato conscripsit. Quia uero tu, qui germanus noster existis, apud Lateranensem Ecclesiam, cui nos  multa et magna bona contulimus, inferioris conditionis esse non debes quam illi fuerunt quibus diuersis temporibus de mandato et assensu predecessorum nostrorum eadem Lateranensis Ecclesia castrum ipsum sub certa forma locauit, iussimus et statuimus ut cum finita fuerit illa locatio, secundum eamdem formam tibi et heredibus tuis Lateranensis Ecclesia relocet castrum ipsum, nisi forsan in aliam formam super ipsa locatione concordare possitis. Ne igitur in tuum et heredum tuorum dispendium ualeat redundare quod non solum ad uestrum commodum, uerum etiam tam apostolice sedis quam Lateranensis Ecclesie ac totius uicinie noscitur procuratum, nos et ea que prescripta sunt auctoritate apostolica confirmamus et presenti statuto  decernimus ut contra ea nullo unquam tempore quisquam uenire presumat, ita ut sit irritum et inane quidquid de ipso castro contra prescriptam formam foret a quolibet attentatum. Si ergo prior et canonici Lateranensis Ecclesie contra statutum apostolicum uenientes locatione finita nollent prefatum castrum tibi uel tuis heredibus relocare, uos nichilominus illud ex hac concessione apostolico teneatis, ne pretium multum quidem et magnum, quod propter utilitatem communem pro emptione ipsius castri partim a nobis et partim a te datum est, amittatur. Ita tamen ut parati sitis locationem recipere secundum precedentium locationum tenorem, et faciatis illi persolui annuam pensionem.  Prelibati uero instrumenti tenorem ad maiorem cautelam huic pagine fecimus adnotari. Quod quidem est tale: »In nomine Domini. Anno Incarnationis dominice millesimo ducentesimo octauo, pontificatus uero Domini Innocentii tertii pape anno undecimo, indictione undecima, mense Octob. die 6. Acta publica si litterarum memorie tradita fuerint nube obliuionis remota, perpetua inspectione clarescunt. Quapropter ego Ioannes de Sancto Laurentio S. R. E. scriniarius mandato et precepto Domini Innocentii III, pape iuramentum prestitum eidem Domino pape successoribusque suis et Ecclesie Romane in palatio episcopi Ferentini a comite Ricardo, sicut uidi, audiui et interfui, publicis litteris scribere curaui. Comes Ricardus de Sora iurauit  fidelitatem et fecit ligium homagium domino pape Innocentio successoribusque suis et Ecclesie Romane in presentia dominorum Ioannis Albanensis, Ioannis Sabinensis, Nicolai Tusculanensis, Hugolini Ostiensis episcoporum, Cynthii tituli Sancti Laurentii in Lucina, Cynthii tituli Sanctorum Ioannis et Pauli, Benedicti tituli Sancte Susanne, Rogerii tituli Sancte Anastasie, Petri tituli Sancte Pudentiane presbyterorum cardinalium, et Ioannis Sancte Marie in Cosmidin S. R. E. cancellarii, Ioannis Sancte Marie in uia Lata, Pelagii Sancte Lucie in septem soliis diaconorum cardinalium, Rainaldi domini pape acolythi, et laicorum subscriptorum. Pro Polo et alia terra que olim fuit Oddonis de Polo, quam ipse tenet, eo saluo quod si aliqua  persona pro dicta terra prefato comiti mouere uoluerit questionem, ipse comes teneatur ei in curia Ecclesie Romane iustitie plenitudinem exhibere. Ceterum de castro uallis Montonis, de Sacco, de Plumbinaria, iurauit facere guerram et pacem contra omnes homines ad mandatum eorum, et ad hoc heredes et successores suos in perpetuum obligauit. De comitatu uero Sorano iurauit similiter facere guerram et pacem ad mandatnm ipsorum. Salua fidelitate et saluo mandato regis Sicilie. Et idem dominus papa inuestiuit dictum comitem per cupam argenteam deauratam, presentibus et consentientibus et approbantibus omnibus prescriptis episcopis, presbyteris, diaconibus cardinalibus, et iniungentibus mihi scriniario ut huiusmodi iuramentum  publicis litteris exararem. Hi interfuerunt in palatio Ferentini coram domino papa, episcopis, presbyteris, diaconibus cardinalibus. Dominus Lotherius, dominus Stephanus Theobaldi, dominus Romanus de dominus Guido de Colle de Medio, Baroncho, nobiles ciues Romani; dominus Lando de Montelongo, dominus Lando de Colle de Medio, Benedictus de Auersa, et alii. Et ego Ioannes de Sancto Laurentio S. R. E. scriniarius, sicut uidi, audiui et interfui, scripsi, compleui et absolui.« Nulli ergo omnino hominum liceat hanc paginam nostre confirmationis, constitutionis, concessionis, et inhibitionis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

 Datum Laterani uI Kal. Martii, pontificatus nostri anno duodecimo.



uI. ARCHIEPISCOPO, ET ABBATI SANCTI STEPHANI, ET PRIORI SANCTI THEODORI IANUENSIS. Scribitur eis pro ecclesia S. Marie de Castello. 

Significarunt nobis dilecti filii G. prepositus et fratres Ecclesie Sancte Marie de Castello Ianuensi quod cum olim inter ipsos ex parte una et clericos Sancti Damiani et Sancti Nazarii ex altera super eo quod predicti clerici contra decretum bone memorie Cyri archiepiscopi Ianuensis in ecclesiis suis in honore beate uirginis altaria construere presumpserunt,  coram bone memorie Hugone archiepiscopo Ianuensi et G. abbate ciuitatule auctoritate pie recordationis Alexandri pape predecessoris nostri questio uerteretur, iidem cognitis cause meritis pro eis diffinitiuam sententiam protulerunt, sicut in authentico exinde confecto euidenter apparet. Pie quoque recordationis Urbanus papa predecessor noster prefatam confirmans sententiam, cum inter prepositum et fratres ex parte una et clericos Sancti Georgii Ianuensis ex altera super eodem coram ipso questio uerteretur, pro eis sententiam promulgauit, decernens in altari quod iidem clerici in honore beate uirginis per Bruniacensem episcopum  fecerant consecrari, licet idem ob reuerentiam sacramenti remanserit consecratum, officium celebrari diuinum de cetero non debere. Quocirca discretioni uestre per apostolica scripta precipiende mandamus quatenus prefatas sententias, exigente iustitia, promulgatas faciatis per censuram ecclesiasticam sublato appellationis obstaculo firmiter obseruari. Nullis litteris ueritati, etc. Quod si non omnes iis exsequendis, etc., tu ea, frater archiepiscope, cum eorum altero, etc.

Datum Laterani II Kal. Martii, anno duodecimo.



uII. FERRARIENSI EPISCOPO. Respondet ad eius consulta. 

  In quadam nostra epistola decretali asseris te legisse illud esse nefarium opinari quod quidam dicere presumpserunt, in sacramento uidelicet eucaristie aquam in flegma conuerti. Nam de latere Christi, non aquam, sed humorem aquaticum mentiuntur exisse. Licet autem hoc magnos et authenticos uiros sensisse recenseas, quorum opinionem dictis et scriptis hactenus es secutus, ex quo tamen in contrarium nos sentimus, nostre compelleris sententie consentire. Sed uerbum Ioannis apostoli te multum mouere fateris dicentis: Tres sunt qui testimonium dant in terra, spiritus, aqua et sanguis, et hi tres unum sunt . Quamuis hoc ultimum in plerisque codicibus minime habeatur, quod dicis ab omnibus sic exponi, illos uidelicet esse  unum, id est, de una et eadem re, scilicet de humanitate Christi, testari. Porro si uera fuit aqua que fluxit de latere Christi, et non humani corporis humor, qualiter per illam probetur quod Christus sit homo  , non uides. Glossa namque super illum locum sic habet: Spiritus, id est, humana anima, quam emisit in passione, aqua et sanguis que fluxerunt de latere Christi; quod fieri non posset si non haberet ueram carnis naturam. Sic ergo tam ex textu quam ex glosa proponis per illam aquam probari quod Christus sit uerus homo. Et ideo si dicatur quod illa non exstitit uera aqua, sed aquaticus humani corporis humor, tam expositoris quam apostoli uerba intelligibilia tibi esse uidentur. Sed dicto  quod fuerit uera aqua, sicut nos credimus et fatemur, nec ista nec illa sufficienter intelligis. Unde nobis humiliter supplicasti quatenus ad generalem utilitatem legentium et nebulam de tuo corde tollendam sufficienter et euidenter hoc exponere dignaremur. Nos igitur ad tue supplicationis instantiam respondemus quod quidam dixerunt; sed errauerunt Christum non fuisse uerum Deum, sed adoptiuum, ut miseri Ariani. Alii uero Christum non fuisse uerum hominem, sed phantasticum, ut impii Manichei. Aduersus has hereses Ioannes apostolus in Epistola sua loquitur, dicens: Tres sunt qui testimonium dent in celo, Pater, uerbum, et Spiritus sanctus;  et hi tres unum sunt , per hoc intendens ostendere quod Christus sit uerus Deus. Et tres sunt qui testimonium dant in terra, spiritus, aqua et sanguis , per hoc intendens ostendere quod Christus sit uerus homo. Nam ad esse hominis duo principaliter exiguntur, uidelicet corpus et anima, ex quorum coniunctione uerus homo subsistit. Per hoc autem quod in articulo mortis Christus inclinato capite tradidit spiritum, de quo uoce magna clamauerat: Pater, in manus tuas commendo spiritum meum , manifeste probatur quod ipse spiritum habebat, non solum uitalem flatum, sed animam quoque rationalem, de qua predixerat: Tristis est anima mea usque ad mortem ; et: Potestatem habeo ponendi animam meam et iterum  sumendi eam . Per hoc autem quod unus militum lancea latus eius aperuit, et continuo exiuit sanguis et aqua, probatur aperte quod Christus uerum corpus habebat. Nam de phantastico corpore nec sanguis nec aqua potuisset exire. Unde ille qui uidit, testimonium quidem perhibuit, et testimonium eius est uerum, quod tres sunt qui testimonium dant in terra, spiritus, aqua, et sanguis, quod uidelicet Christus sit uerus homo ex anima rationali subsistens: quod probatur ex eo quod talem  spiritum emiserit ex uero corpore; quod inde probatur, quoniam ex eo sanguis exiuit et aqua. Rationalis quippe anima non posset uiuificare nisi corpus humanum, ex quibus uerus homo consistit.  Ceterum, sicut uerus fuit spiritus et uerus sanguis, ita procul dubio uera aqua, cum Christus sit ueritas, et a ueritate omnis fallacia sit penitus aliena. Nam si non fuisset aqua sed flegma quod de latere Saluatoris exiuit, ille qui uidit et testimonium uerum  perhibuit, profecto non aquam sed flegma dixisset. Nec in hoc uerum regenerationis sacramentum fuisset ostensum, cum per sacramentum baptismi non regeneremur in flegmate, sed in aqua. Neque per hoc uero  posset argumento probari quod in sacramento eucaristie admiscenda sit aqua uino, si de latere Christi non aqua sed flegma cum sanguine profluxisset. Sed nec uera fuisset figura que super hac re precessit in ueteri testamento, quando uidelicet Moyses uirga percussit  silicem, et ex ea quidem non flegma sed aqua manauit. Restat igitur ut qualiscunque fuerit illa aqua, siue naturalis, siue miraculosa, siue de nouo diuina uirtute creata, siue de componentibus ex parte aliqua resoluta, procul dubio uera fuerit, cum naturaliter possit et compositum in componentia et elementatum in elementa resolui; quemadmodum uerus exstitit sudor ipsius, sicut gutte sanguinis decurrenits in terram. Cum autem ad compositionem humani corporis quatuor elementa concurrant, uidelicet terra et aqua, er et ignis, et ad  uegetationem eiusdem corporis quatuor humores similes illis conueniant, uidelicet sanguis et cholera, flegma et melancholia, ut ueritatem humani corporis expressius demonstraret, unum ex illis et unum ex istis Ioannes expressit, illaque potius ex illis et istis, que magis mysterio congruebant, ex elementis aquam, et ex humoribus sanguinem, in quibus duobus duo maxima sacramenta, redemptionis uidelicet et regenerationis, elucent.

Datum Laterani III Non. Martii, anno duodecimo.



uIII. PATRIARCHAE HIEROSOLYMITANO APOSTOLICAE SEDIS LEGATO. De translatione episcopi Yporiensis ad patriarchatum Antiochenum  . 


Gratum gerimus et acceptum et tuam prudentiam dignis in Domino laudibus commendamus quod inter imminentia circumquaque discrimina, circa ea que tue sollicitudini sunt commissa ita te fortiter et prudenter exerces ut ex magna parte tue possimus opere imputare si quid nunc orientali prouincie uel de persecutione subtrahitur uel ad requiem procuratur. Attendentes igitur quod ad utrumque poterit proficere postulatio quam dilecti filii canonici Antiocheni de uenerabili fratre nostro Yporiensi episcopo, tuo  studio mediante fecerunt, de consilio fratrum nostrorum illam duximus  approbandam, sperantes quod cum ipse sit simplex, rectus ac timens Deum, et in eius lege probatus, non solum Ecclesie que uocauit eumdem utiliter presidebit, uerum etiam eo tibi teque illi ad mutuum solatium assistente, per unanimem caritatem duorum generalis terre sancte profectus poterit efficacius promoueri. Quapropter ipsum per litteras apostolicas exhortati ut onus illud cum humilitate prompta suscipiat, per presentem nuntium, in cuius recessu nondum poterat ad nos eiusdem episcopi recurrisse responsum, fraternitati tue super hoc ad presens aliud non duximus respondendum nisi quod eum, quem firmiter credimus super hoc nostro mandato et consilio pariturum, celerius quam poterimus ad te simul et Antiochenam Ecclesiam transmittemus, non  solum patriarchalia sibi conferentes insignia que conferri decebit a nobis, uerum etiam in necessariis hilariter prouidentes, in quibus possit commode pertransire. Tu ergo, sicut expedire cognoueris prouideas interim diligenter uniuersa que negotium hoc contingunt  . Ceterum super iis que de discordia inter illustrem regem Armenie ac dilectos filios fratres militie Templi, nec non et inter comitem Tripolitanum ac regem eumdem pro nepote suo nostro apostolatui suggessisti, hoc prouidimus expedire, ut cum, donec fidelium ceruicibus imminet  gladius paganorum, ii quos illis concorditer oportet opponi sine periculo graui nequeant ad inuicem discordare, adhuc opportune importune prudenter studeas et diligenter insistas ad treugas inuicem ineundas, si forte dissensionum causas nequiueris inter eos iudiciali calculo terminare, excommunicationis sententiam pro Templariis rationabiliter promulgatam usque ad satisfactionem condignam faciens inuiolabiliter obseruari. Regi quoque predicto suadeas diligenter ut ea que prefatis Templariis ablata detinet minus iuste restituat, et alia nec auferre nec detinere presumat iniuste, ex parte tam nostra quam tua sibi fortiter comminando et interminando prudenter quod cum abstulerit illis ea per que repugnare possent perfidie paganorum, uerendum  procul dubio sibi erit ne, non obstante quod Christianos non impugnare nouerunt, armentur in ipsum, qui sic eos debilitando uidetur paganos contra ipsos armare, maxime dum propter hoc est a communione fidelium segregatus. Cum autem de terre sancte necessitatibus, quantum in ea potest ab homine procurari, in tuam specialiter inter homines fiduciam respiremus, rogamus et obsecramus in Domino Iesu Christo quatenus etsi peccata populi tanta sint quod nedum uetus flagellum auertere mereantur, uerum etiam nouum excipere digni essent, quia tamen Deus infinite misericordie iniquitates singulas non obseruat, nec sperantium in se afflictionibus delectatur, tribulationem pauperum  pronunties ante ipsum, et in conspectu eius tuam orationem effundas, ut et culpam diluat et penam auertat, cum ipsius adiutorio prebens operam, prout poteris, efficacem ad terram ipsam inter circumstantes angustias conseruandam. Nos enim, qui pro suis doloribus merore afficimur tota die, nec cessauimus hactenus, nec cessamus, in quantum uires Dominus administrat, opportunum sibi procurare succursum. Et cum iam Philippo quondam duce Sueuie interempto, ac carissimo in Christo filio nostro illustri rege Ottone in Romanorum imperatorem electo totum imperium obtinente, ipsius discordia sit sedata, que succursum eiusdem terre multipliciter impediuit, insistimus incessanter ut ei plenius et fortius succurratur. Preterea non te lateat  quod in proximo quamdam pecuniam non modicam disponimus destinare, assignandam tibi et Templariis ac fratribus Hospitalis, et in utilitates eiusdem terre, prout expedire uidebitur, exponendam.

Datum Laterani III Non. Martii, pontificatus nostri anno duodecimo.



IX. CISTERCIENSI, DE FIRMITATE, DE PONTINIACO, DE CLARAuALLE, DE MORIMUNDO, ET UNIuERSIS CISTERCIENSIS ORDINIS ABBATIBUS. De negotio interdicti Anglican 

 Expositis nobis iis que ad petitionem uestram  super interdicti negotio in regnum Anglie promulgati nos inductura putastis, intelleximus ea maxime circa quatuor comprehendi. Primo quod priuilegium speciale per antiquam, nec aliquando, sicut dicitis, uiolatam, consuetudinem approbatum, cum nichil demerueritis circa ipsum, conseruari uobis humiliter flagitatis. Secundo, quod cum extra communes sitis positi mansiones, tanto sine scandalo quanto sine consortio celebrare poteritis aliorum. Tertio, quod ex dissuetudine celebrandi grauis in religione iactura et in ordine dissolutio secutura timetur. Quarto, quia per immolationem hostie salutaris Deus, in cuius manu cor regis est, et quocunque uoluerit uertet illud, citius super hoc speraretur esse placandus, ut ipsum a sua duritia reuocaret. Habito  itaque cum fratribus nostris diligenti tractatu, et iis que pro petitione predicta cum illis que contra ipsam facere uidebantur mutua compensatione collatis, causas causis inuenimus repugnare. Licet enim nobis ab initio placuisset ut circa uos iuxta priuilegii uestri tenorem eiusdem interdicti fuisset sententia temperata, quia tamen hi qui tulerant eamdem auctoritatem apostolicam habuerunt, nichil in ipsius priuilegii preiudicium factum esse uidetur, quod salua semper auctoritate predicta noscitur esse concessum. Propter quod ipsi quoque consuetudini, que nimirum et ex ipso et cum ipso processit, non est preiudicialiter derogatum, pro qua in hoc presertim articulo conseruanda rogare sero  uidemini recordati; quandoquidem super hoc postquam interdictum cepistis, nec priuilegio nec consuetudine uos tuendo, seruare, preposteris ad nos precibus recurristis, non attendentes forsitan quod res ipsa multipliciter est ex multis circumstantiis aggrauata, propter quas difficile iam est uestris precibus condescendi, quibus forte facile potuisset in principio prouideri. Sane si rex, cum quo remisse non est in hac pugna luctandum, ex quacunque parte lentescere nos sentiret, de nostra fortasse sumeret debilitate uigorem, et suspicatus ex pusillanimitate nos facere quod ex prouidentia faceremus, preualendi fiducia tanto contra manus arctantis eum pertinacius se opponeret quanto lentius eas suo conamini restitisse putaret. Preterea uisum est  quod non solum clerici seculares, sed et alii quoque religiosi, si petitio uestra consequeretur effectum, ad graue possent scandalum commoueri, cum isti religionem uestram quodammodo, ex eo quod decimas ipsorum percipitis, emulentur, ac solatium reputantes socios habere penarum, grauius torquerentur ex eo, si tacentibus ipsis uos intermissa uiderent officia resumpsisse, quam si nunquam ab initio cessassetis, quos potius suis uellent moribus conformari, ut sicut gaudetis cum gaudentibus, ita etiam cum lugentibus lugeretis, et illi qui, quantum ad hoc, uobiscum gaudent quasi similibus priuilegiis, gratiam uobis factam suam iniuriam reputarent, nisi permitteretur eisdem saltem clausis ianuis  et non pulsatis campanis, exclusis excommunicatis et interdictis, secundum sua priuilegia celebrare, quia quanquam ista non sint in priuilegiis uestris expressa, utraque tamen priuilegia, uestra uidelicet et illorum, quantum in hoc, ad eumdem tendere uidentur effectum, eo quod illa que in iis exprimi familiaris hominum monuit habitatio, taceri suasit in uestris remotior solitudo. Alioquin in huiusmodi casu tam accusabiliter excommunicatis uel interdictis accedentibus et presentibus cantaretur a uobis quam excusabiliter ipsis recedentibus et absentibus celebraretur ab illis. Aliud quoque petitioni uestre uidebatur obstare, confusio scilicet exsecutorum nostrorum. Qui cum in hoc zelum secundum scientiam procul dubio habuisse noscantur, imo cum pro  causa presenti nec iram principis nec exsilium declinarint, sed usque ad mortem obedire parati, quod iniunctum est eis laudabiliter et constanter sint hactenus exsecuti, profecto indignissimum reputamus ut quasi quod ab eis bene actum est reprobando, non solum confusionem inducamus in ipsos, uerum etiam totum quod in eis ex magna parte consistit negotium eneruemus. Illud autem quod de dissolutione ordinis, que timetur ex celebrandi dissuetudine prouentura, non est uisum se usquequaque cum alio periculo compensare; quia cum in hac lucta pro uniuersalis pugnetur Ecclesie libertate, periculosius uniuersi quam partis pro uniuerso commoditas lederetur, quanquam et aliter ualeatis cum Domini adiutorio a dissolutione uos huiusmodi preseruare.  Ceterum licet satis religiose credatur quod salutaris hostie immolatio finem optatum huic negotio citius impetraret, speratur tamen quod si penam hanc indebitam pertuleritis patienter, spiritus qui pro uobis inenarrabilibus gemitibus interpellat, felicem exitum super hoc celeriter obtinebit ab illo qui per pene indebite patientiam, que non rapuit exsoluendo, redemit nos Dominus iehsu Christus. Quapropter rogamus et obsecramus uos, filii dilectissimi, quatenus attendentes quod iam quasi negotium est in fine, illud interturbare nolitis, sed pensatis omnibus que superius sunt expressa propter Deum et nos, qui feruentissima caritate zelamur uos et ordinem uestrum, imo etiam ueneramur, hoc in  patientia sustinentes, insistatis orationibus apud Deum ut actorem culpe sic molliat quod pene latores absoluat, pro certo sperantes quod propter indignam penam, non solum a Deo, uerum etiam et a nobis digna uobis retributio reseruatur.

Datum Laterani II Non. Martii, anno duodecimo.



X. LONDONIENSI, ELIENSI ET WIGORNIENSI EPISCOPIS. De eadem re. 

Cum Cisterciensis ordinis fratres sincerissimo diligamus affectu, fraternitatem uestram rogandam duximus et monendam, per apostolica uobis scripta mandantes attente quatenus interdicti rigorem, de quo nobis exstitisset acceptum, si secundum priuilegia  sua fuisset ab initio temperatum, circa illos temperare curetis, quantum fieri poterit, sine graui scandalo aliorum, ita quod non rumpatur neruus ecclesiastice discipline: que neruo propterea comparatur, ut dissolui non debeat, sed possit inflecti cum necessitas postularit. In quo quanto benignius nos uobis deferimus, tanto uos illis benignius deferatis, quorum prouidentie cuncta que ad hunc spectant articulum ab initio commisimus moderanda. Quod si non omnes iis exsequendis potueritis interesse, duo uestrum ea, etc.

Datum ut in alia per totum.



XI. ROFRIDO TITULI SANCTORUM MARCELLINI ET PETRI, PRESBYTERO CARDINALI, CASMENSI ABBATI ET MAGISTRO ROBERTO DE ALBETO. Committitur eis causa quedam Marsicana. 


Cum causam que inter monasterium Casemarii et Ecclesiam Marsicanam, super eo quod quedam permutatio de ecclesiis de Pertuso et Sancti Nicolai de Capellis facta in eiusdem monasterii preiudicium dicebatur, dilectis filiis priori de Furca et uicedomino uerulano duxerimus committendam, ipsi testes utrinque productos recipere curauerunt. uerum attestationibus publicatis, ceperunt predicti testes constanter asserere se nequaquam, ut scriptum fuerat, deposuisse: quod parati erant interposito iuramento firmare. Unus quoque iudicum predictorum  per suas nobis litteras intimauit dicta ipsorum testium per scriptoris incuriam uel malitiam aliter quam testes deposuerint conscripta fuisse. Propter quod ex parte monasterii fuit nobis humiliter supplicatum ut eidem in tanto grauamine succurrentes, interrogari predictos testes iterum faceremus. Sed ad hoc fuit ex aduerso propositum quod cum publicatis attestationibus dicta testium partes didicerint, dicti testes interrogari super ueteri articulo secundum iuris ordinem non debebant, eo quod possent de facili subornari; maxime cum eorum dictum super huiusmodi articulo esset inutile, quod forent in singulis assertionibus singulares. Sed nec iudici esset in hac parte credendum, cum id  quod premissum est absque college sui conniuentia scripserit et suam uideatur turpitudinem allegare. Nos ergo in hoc equitatem sequi uolentes, discretioni uestre per apostolica scripta mandamus quatenus si persone testium tales sunt de quibus ne peierare uelint merito presumatur, et predicti iudices uel alter eorum, saltem reliquo nequaquam contradicente, de ueritate dicenda qualiter testes deposuerint supradicti prestare uoluerint iuramentum, uos eorum iuramento recepto, ea que ipsi uel supradicti testes super illo articulo dixerint fideliter conscribatis, sub sigillis uestris eadem ad nostram presentiam remittentes, ita uidelicet ut nullum ex hoc alterutri parti preiudicium generetur. Nos etenim postquam eorum dicta inspexerimus diligenter,  in eodem negotio, prout expedire uiderimus, procedemus.

Datum Laterani Xu Kal. Aprilis, anno duodecimo.



XII. NICOLAO ALEXANDRINO PATRIARCHAE. Littera consolatoria scribitur. 

Fraternitatem tuam in Domino commendamus quod in medio praue ac peruerse positus nationis, quasi lilium inter spinas deuotionis odorem emittis, et ab uberibus sancte Romane Ecclesie matris tue te ac eos qui pro Christi nomine captiui tenentur nichilominus seruitute postulas consolari, quorum te angit angustia et scandalum sepe urit. Deus autem patientie ac solatii te ac illos consolari dignetur, et  omni gaudio et pace repleat in credendo, ut in spe ac uirtute sancti Spiritus abundetis ad eterne satietatis gaudia peruenturi. Licet igitur ipsi uariis tribulationibus affligantur, tu tamen, tanquam pius Pater et pastor, eosdem ad patientiam non desinas exhortari, ne in tribulationibus ipsis deficiant; quia id quod in presenti est momentaneum et leue tribulationis ipsorum, supra modum in sublimitate eternum glorie pondus operabitur in eisdem. Non enim sunt condigne passiones huius temporis ad futuram gloriam que reuelabitur in nobis, iuxta quod Apostolus protestatur. Hi sane qui tribulationes pro Christi nomine patiuntur, procul dubio conregnabunt, si tamen fiduciam et gloriam spei usque ad finem contineant inconcussam. uirtutum enim  tribulatio est adiutrix, et auditui dat uexatio intellectum. Aeternitatis namque premia prestolantes, ex aduersitatibus sumunt uires; quia crescente pugna, sibi manere uictoriam non ambigunt gloriosam. Sic equidem desideria electorum ex aduersitate proficiunt, dum premuntur, sicut ignis flatu premitur ut excrescat, et ex eo quod exstingui cernitur roboratur. Tu ergo, uenerabilis frater, omne gaudium estimato cum in uarias tentationes incideris, sciens quod tribulatio patientiam operatur, patientia probationem, probatio uero spem, spes autem non confundit. Fidelis autem Deus, qui te non patietur tentari supra id quod potes, sed faciet etiam cum tentatione prouentum, ut ualeas sustinere. Itaque  confortare in Domino et in potentia uirtutis ipsius, qui etsi te ad modicum dereliquit, educet tamen quasi lumen iustitiam tuam et iudicium tuum tanquam meridiem, cum uenerit cum senatoribus terre, et impii tunc in tenebris conticescent. Nos enim, qui secundum Apostolum cum infirmantibus infirmamur et cum scandalizatis exurimur, tibi et ipsis, quantum Paracletus concesserit Spiritus, consolationis suffragia curabimus impertiri, sperantes in eo qui diebus istis nouissimis antiqua cepit miracula innouare quod circa uos mirabiliter et misericorditer operabitur ad laudem et gloriam nominis sui, quod est benedictum in secula seculorum.

 Datum Laterani X Kal. Aprilis, pontificatus nostri anno duodecimo.



XIII. EPISCOPO PATAuIENSI, ET ABBATI DE BOuINGARDENBERG PATAuIENSIS DIeCESIS. De eo qui monachus factus est consensu uxoris. 

 ueniens ad presentiam nostram dilectus filius L. lator presentium nobis humiliter intimauit quod cum olim intrandi monasterium propositum concepisset, pluribus sacerdotibus, militibus et aliis bonis uiris presentibus apud uxorem suam precibus institit ut super hoc suum impertiretur assensum, eisdem presbyteris primitus exoratis ne prefate mulieri exponerent quod et ipsam oporteret derelinquere  seculum, si uiro suo daret licentiam ad monasterium conuolandi. Cumque ipsum mulier ne ab ea discederet uice mutua precaretur, ipse asserens quod nisi ab ea posset super hoc obtinere licentiam, non solum ei se inutilem redderet, sed etiam toti mundo, illa deinde tam ipsius quam multorum astantium precibusque deuicta, caput eius altari supposuit manu sua: qui, ea presente, tonsoratus ibidem monasterium adiit, et, finito probationis tempore, professionem fecit solemniter monachalem; illa uero in seculo remanens, inhonestos amatores admisit. Unde idem L. metuens ne sue continentie illius incontinentia imputetur, an in monasterio perseuerare debeat a nobis consilium postulauit. Quocirca discretioni uestre per apostolica  scripta mandamus, quatenus si est ita, predictum L. in monasterio quod intrauit absque inquietatione cuiusquam perseuerare libere permittatis. Licet enim uideatur in hoc non modicum deliquisse quod captiose asseruit quia, nisi sibi eadem mulier consentiret, tam sibi quam toti mundo se inutilem redderet, et cum presbyteros exorauit ne predicte mulieri exponerent quod eamdem relinquere seculum oporteret, si forte licentiam daret uiro, ex quo tamen eadem mulier caput uiri altari sponte supposuit, et postmodum, sicut asseritur, uixit incontinenter, super reuocatione ipsius non esset aliquatenus audienda, cum eius intentio, si eumdem forte repeteret, exceptione possit commisse fornicationis elidi;  maxime cum antequam fuerit fornicata, ipsum non duxerit repetendum.

Datum Laterani III Non. Aprilis, anno duodecimo.



XIu. HUGBALDO ARCHIEPISCOPO RAuENNATI. De correctione monasterii S. Adelberti. 

Correctione monasterii Sancti Adelberti supra Padum in Rauennatensi diecesi, sicut asseris, constituti tibi tunc Fauentino episcopo et uenerabili fratri nostro episcopo Lucensi et dilecto filio abbati Sancti Ioannis euangeliste Rauennat. dudum auctoritate nostra commissa, cum ad idem monasterium  uenissetis, inuenistis illud grauiter collapsum in temporalibus et in spiritualibus deformatum. Unde cum non esset ibidem qui faceret bonum usque unum, paucissimos monachos in eodem inuentos et uiuentes in multorum scandalum dissolute iuxta mandati nostri tenorem exinde depulistis, cui nequiuistis postmodum in rectore idoneo prouidere, quolibet curam eiusdem monasterii recusante. Cum autem nuper ad sedem apostolicam ueniens proposueris coram nobis Rauennatem Ecclesiam olim dictum monasterium tenuisse, quod etiam per priuilegium felicis recordationis Innocentii pape, predecessoris nostri ei exstitit confirmatum, illud tibi restitui petiisti. Quia uero de iure ipsius Ecclesie nobis plene liquere non potuit, uolentes tibi gratiam  facere specialem, de fratrum nostrorum consilio ex benigna prouidentia tibi personaliter duximus supradictum monasterium committendum, ut liberam prouisionem atque correctionem auctoritate nostra obtineas in eodem. Tu ergo, sicut uir prouidus et discretus, gratiam tibi factam attendens, per diligentiam sollicitam et sollicitudinem diligentem illud studeas taliter in spiritualibus et temporalibus reformare ut circa idem factum pleniorem apostolice sedis gratiam merearis.

Datum Laterani II Non. Aprilis, etc., ut supra.



Xu. ABBATI DE TILIETO. Eum horratur ut electioni de se facte consentiat. 


 Nouariensis Ecclesie noua necessitas nouum onus et a nobis imponi et a te suscipi persuadet. Que pastoris regimine destituta, cum in quemquam de suis concordare nequisset, in te demum unanimi uoto conuenit, ualde quidem et ad promouendum bonum sui regiminis necessarium, et ad remouendum malum schismatis opportunum. Proinde licet sedeas ad pedes Domini cum Maria circa unum necessarium meditante, Marthe tamen erga plurima satagentis non debes ministerium aspernari, quia Dominus et Mariam diligebat et Martham; nec illas duas tantum sorores amabat, sed et Lazarum fratrem earum quatriduanum mortuum et fetidum in  monumento iacentem. Qui nisi peccatores amasset, de celis ad terras minime descendisset. Non enim uenit uocare iustos, sed peccatores, ut quereret quod perierat et saluaret. Cuius utique si te uerum discipulum confiteris, et sicut ille dilexit diligere didicisti, non refugies pro fraterne utilitatis amore ad exterius atrium de cubiculo interiori procedere, quandoquidem illum nosti propter nimiam caritatem quia delexit nos de secreto Patris ad publicum humane conditionis exisse, cum subtrahere tibi de caritate non modicum uidereris, si monachum episcopare non ualeat que Deum potuit humanare. Inter duarum ergo sororum constitutus amplexus,  utraque sibi te uendicare uolente, subtiliter intuere quod licet Rachel pulchrior esset facie, Lia tamen fecundior erat prole; quoniam etsi contemplatiua sit uita suauior, tanquam magis quieta, uita tamen actiua est fructuosior, tanquam amplius opportuna. Nam ubi grauior est conflictus, gloriosior est triumphus, Apostolo attestante, quod non coronabitur quis nisi legitime certauerit. Unde Christus secundum carnem non de Rachele natus est, sed de Lia; nec Maria, sed Martha, ipsum in domum suam legitur recepisse. Cum autem dona gratie quibus preemines non pro te tantummodo sed pro aliis accepisse credaris, non te decet ita solius contemplationis studiis inardescere quo minus ubi necesse fuerit utilitatibus proximorum studeas imminere ne,  si per speculationis secessum quietem tuam saluti pretuleris aliorum, reus iudiceris ex tantis quantis potuisses ad publicum ueniendo prodesse.

Quapropter etsi preteritorum oblitus, et ad anteriora cum Apostolo te extendens, retrocedere non disponas, attendere tamen debes quod sanctis animabus precurrere non ualebis, de quibus cum propheta dixisset quod ibant et non reuertebantur, quoniam ad uirtutes ibant et non reuertebantur ad uitia, protinus quod ibant et reuertebantur adiunxit, quoniam ad contemplationem ibant et reuertebantur ad actionem; quemadmodum Moyses ibat in montem ut loqueretur cum Domino, et confestim reuertebatur ad castra ut intenderet necessitatibus  populorum. Christus quoque cum ascendisset in montem solus orare, descendit illico ad discipules periclitantes in mari. Hec autem, fili carissime, tibi proponimus, ut electionem Ecclesie memorate canonice de te factam deuote recipias, qui tanquam Aaron uocaris a Domino, ne forsan iugum Domini subterfugiens illud alleges quod nemo mittens manum et rescipiens retro, aptus est regno Dei, cum uxor Lot retro respiciens in salis statuam sit conuersa; quodque sponsa dicit in Canticis: Laui pedes meos, quomodo inquinabo eos ? cum ille qui lotus est non indiget nisi ut pedes lauet, et mundus est totus. Quantumlibet enim anima tua contemplandi dulcedine delectata inter amena Domini suaui somno soporata quiescat et quies eius  suscitatore non debeat importuno turbari, uelle tamen debet euigilare cum expedit; quoniam sponsus qui dicit: Adiuro uos, filie Ierusalem, per capreas ceruosque camporum ne suscitetis nec euigilare faciatis dilectam donec ipsa uelit , non ut penitus non excitetur adiurat, sed cum adiuncto, uidelicet donec uelit. Et utique uelle debet cum paucis interpositis idem addat: Surge, amica mea, sponsa mea, et ueni . Et illa inquit: Surrexi ut aperirem dilecto meo, manus mee distillauerunt in myrrham, digiti mei probatissima myrrha pleni . Ad quod signandum cum Dominus dixisset apostolis: Dormite iam et requiescite; in continenti, surgite,  inquit, eamus . Dicente itaque tibi Domino: Surge de somno intermittende quietis, et eamus in exercitium necessarie actionis, quid tibi, quid est aliud faciendum nisi hoc quod anime tue dicitur: Surge, propera, amica mea, et ueni. Nec tantum surge dicitur, sed propera, ut sit obedientia sine mora. Post testimonia quoque proponimus et exempla, ut ad maiorem firmitatem basis sit sub columna. Beatus quippe Gregorius de monasterio fuit ad apostolatum assumptus, et sanctus Martinus de monachatu ad presulatum uocatus, cuius uerbum te uolumus prudenter aduertere. Domine, inquit, si adhuc populo tuo sum necessarius, non recuso laborem, fiat uoluntas tua, imitatus Apostolum, qui dicebat: Cupio dissolui et esse cum Christo. Necessarium  autem est propter uos in carne manere .

Sed dices  : Impar sum illis meritis. Monachus enim, non predicatoris officio me ingerere, sed me ac mundum legendo aduentum Domini debeo pauidus exspectare. Sciens enim imbecillitatem meam et fragile uas quod porto, uereor offendere, ne impingens corruam et confringar. Castigator mei sum, ita ut etiam que tuta sunt pertimescam. Expertus naufragium ad pelagus redire pauesco. In eremi pace sedeo, quia mundi bella formido. Secessum appeto solitudinis, quia tumultum uereor ciuitatis. Odorem celestis patrie concupisco, quia fetorem abominor huius mundi. Quod si responderimus tibi, hoc non est pugnare sed fugere  . Sta in acie,  aduersariis armatus obsiste ut postquam uiceris coroneris, fortasse subiunges: Fateor, inquiens, debilitatem meam. Nolo spe pugnare uictorie, ne uictoriam aliquando pugnans perdam. Si fugero, deuitaui periculum; si stetero, aut uincendum mihi est aut cadendum: qui pugnat, et superari potest et uincere; sed ego cum fugero, non uincor in eo quod fugio, sed ideo fugio ut non uincar. Non est enim securum uicino serpente dormire; quoniam etsi possit contingere ut non moriar, potest tamen ut aliquando mordeat euenire. Ceterum si propterea pugnam uitas quoniam utrum superaturus sis uel superandus ignoras, quomodo speras quod in cremo uincere tantum ualeas et non uinci, cum  certum sit non leuiora, licet occultiora, frequenter ibi bella moueri. Nam et Lucifer cecidit ab empyreo; Adam exsulauit a paradiso; Lot etiam in monte peccauit, et Christus tentatus est in deserto, non tamen uictus, sed uincens, ut post multa perditionis exempla ipse unicum nobis fieret liberationis exemplar. Unde cum utrobique magna sit pugna, sed incerta uictoria, cur non potius illud eligis unde, si uiceris, gloriosior est corona? Sed et coluber iuxta foramen suum existentem hominem sepe pertransiuit intactum, qui tamen alium suo quandoque thalamo uenenauit inclusum. Quocirca discretionem  tuam rogandam duximus et monendam, per apostolica tibi scripta precipiendo mandantes, ac in remissionem peccaminum iniungentes  , quatenus cum communis utilitas sit preponenda priuate, tuum iactans in Domino cogitatum, ad regimen Ecclesie supradicte promptus accedas, ut cum beatus sit qui seminat super aquas, et maledictus qui frumentum abscondit in populo, talentum tibi a Deo creditum nec in sudario liges nec in terra suffodias, sed nummulariis tribuas ad usuram, pro temporalibus recepturus eterna, diligenter attendens quod nemo accendit lucernam et ponit eam sub modio, sed super candelabrum, ut luceat cunctis qui sunt in domo. Cum autem secundum leges humanas ad suscipienda publica munera quidam  sint compellendi, cur non magis secundum leges diuinas cogendi sint aliqui ad ecclesiastica officia exsequenda, dicente Scriptura: Compelle illos intrare . Tu ergo coactionem nequaquam exspectes, sed sponte offeras uoluntatem; quoniam et excusatio quam hactenus pretendisti approbari potest eius exemplo qui dicit: A, a, a, Domine Deus, nescio loqui, quoniam puer ego sum , et obedentia commendari ualebit ad instar eius qui dixit: Ecce, Domine, mitte me . Illam enim excusationem non credimus admittendam quod ideo nolis de monachatu ad pontificatum transire quia non uis de quiete regredi ad laborem, pretendendo forte uerbum Psalmiste dicentis: Quis dabit mihi pennas sicut columbe et uolabo et requiescam; ecce  elongaui fugiens, et mansi in solitudine, exspectaui qui me saluum faceret a pusillo animo et tempestate . Absit ut illi te non solum preferre sed conferre presumas qui protinus post baptismum ductus est a spiritu in desertum, et cum quadraginta diebus et quadraginta noctibus ieiunasset, mox ad dispensationem sibi creditam exsequendam exiuit, factus obediens Deo Patri usque ad mortem crucis. Et tu caue prudenter ne circa bonum obedientie, que uictimis antefertur, inobediens efferaris, ariolis et idololatris comparandus; presertim cum non sic semper euoceris ad publicum ut deseras omnino secretum, quin potius quod in otio contemplationis didiceris in exercitio doceas actionis. Nam  et unigenitum Patris uerbum non sic a Patre descendit ut non remaneret cum Patre, ipso testante: Nemo ascendit in celum nisi qui de celo descendit Filius hominis qui est in celo . Flumina quoque non sic egrediuntur de mari ut non reuertantur ad mare; quia, iuxta sententiam Salomonis, ad locum unde flumina exeunt reuertuntur; et tu sic frequenter impendes te aliis quod te nonnunquam restitues ipse tibi.

Datum Laterani anno duodecimo.



XuI. EPISCOPO ET ARCHIDIACONO CUMANIS. De dissoluendo matrimonio cuiusdam. 


Preces dilecti filii nobilis uiri A. Cumani ciuis nobis accepimus supplicantis ut cum M. mulier Cumana, cum qua matrimonialiter per uiginti annos et ultra permansit, consanguinea sua sit, et non solum ipsa Cathara sit effecta, uerum etiam ad corrumpendum eum et familiam suam pariter et uicinos die noctuque laborans, quamdam sororem suam ad heresim prouocarit, quinimo ipsi uiro suo carnali debito denegato recesserit ab eodem, ac uenire ad iudicium citata contemnat, eos iudicio faceremus Ecclesie ab inuicem separari. Quocirca discretioni  uestre per apostolica scripta mandamus quatenus si est ita, et consanguinitas inter eos legitime coram uobis accusata fuerit et probata, sublato cuiuslibet contradictionis et appellationis obstaculo inter ipsos diuortii sententiam promulgetis. Si uero prefata mulier citata legitime presentiam uestram adire uel iudicio uestro parere contempserit, cum excommunicationem non timere dicatur, uos nichilominus testes aduersus eam a predito uiro productos recipere procuretis.

Datum Laterani III Non. Aprilis, anno duodecimo.



XuII. ARCHIEPISCOPO SANCTAE R. E. CARDINALI ET CAPITULO MEDIOLANENSI. De negotio Durandi de Osca et sociorum suorum. 


 Ex tuarum, frater archiepiscope, tenore accepimus litterarum quod cum dilectus filius Durandus de Osca et quidam alii socii eius, qui pauperes catholici nuncupantur, ad te cum nostris litteris accessissent, eos benignitate debita suscepisti, et quod pro illis tue fraternitati mandauimus satagens pro uiribus adimplere, quosdam de societate ipsorum in Italia commorantes, iuxta formam qua idem Durandus reconciliatus fuerat coram nobis, reconciliasti ecclesiastice unitati. Idem quoque Durandus et socii eius suis nobis litteris intimarunt quod reconciliatis Ecclesie per te dictis  fratribus eorumdem, quidam alii fere centum reconciliari uolebant, dummodo quoddam pratum quod commune Mediolanense ipsis olim concesserat, in quo sua schola constructa consueuerant conuenire ac exhortari fratres adinuicem et amicos, quam bone memorie predecessor tuus destrui fecerat dum essent excommunicationis uinculo innodati, et nunc iterum est erecta, ipsi concedere uelles, ut ad exhortationem mutuam faciendam fratribus et amicis libere ualeant conuenire. Unde nobis humiliter supplicarunt ut pratum predictum eisdem faceremus concedi ad proponendum in schola prefata more solito uerbum Dei. Cum igitur non propter  rem temporalem, sed propter eternam mercedem, reconciliari debeant ecclesiastice unitati, cum nullus saluari ualeat extra arcam, petitionem huiusmodi non duximus approbandam, cum in reconciliatione ipsorum conditio non debeat huiusmodi adhiberi. Quocirca discretioni uestre per apostolica scripta mandamus quatenus si proprie salutis intuitu Deo et Ecclesie reconciliari uoluerint, eos iuxta formam qua reconciliatus in presentia nostra Durandus exstitit supradictus, et quam tibi, frater archiepiscope, per alias litteras nostras expressimus, ipsos in Ecclesie gremium recipere mansuetudine debita satagatis, et si demum secundum datam uobis a Deo prudentiam tam ecclesiastice honestati quam eorum saluti uideritis expedire, pratum predictum  seu alium locum idoneum, in quo ad exhortandum seipsos et amicos eorum cum timore Domini ualeant conuenire, concedatis eisdem sine graui scandalo aliorum, quoniam aliter est cum conuersis quam cum peruersis agendum.

Datum Laterani III. Non. Aprilis, anno duodecimo.



XuIII. PETRO COMPOSTELLANO ARCHIEPISCOPO. Conceditur ei ut pallio uti possit extra prouinciam. 

 Ex tuarum tenore litterarum accepimus quod cum fuerit in concessione pallei tibi dictum ut ipso infra tuam Ecclesiam utereris, et tibi tam de mandato regio quam etiam pro Ecclesie tue  negotiis procurandis frequenter extra tuam suas prouinciam commoranti uerecundum sit absque palleo ministrare, cum consuetudo sit, sicut asseris, in Hispania generalis quod archiepiscopi extra prouincias palleo indifferenter utantur, ut extra tuam prouinciam uti palleo ualeas indulgeri tibi a sede apostolica postulasti. Licet autem usus huiusmodi sit abusus, et consuetudo talis dicenda sit potius corruptela, et ii grauiter offendere dignoscantur qui utuntur palleis extra suas prouincias absque licentia sedis apostolice speciali, nos tamen in hac parte uolentes fraternitati tue facere gratiam specialem, auctoritate tibi presentium indulgemus ut si quando necessitate aliqua prepeditus ad Ecclesiam tibi subiectam accedere forte nequiueris pro consecrandis  suffraganeis tuis uel clericis ordinandis, et ad Ecclesiam alienam propter hoc te contigerit declinare, dummodo is ad quem eadem Ecclesia pertinet id permittat, utendi palleo in iam dictis casibus liberam habeas facultatem.

Datum Laterani Iu Non. Aprilis, anno duodecimo.



XIX. FRISIENSI EPISCOPO, ET PRAEPOSITO ET DECANO MOSBURGENSI FRISIENSIS DIeCESIS. De homicidio casuali. 

ueniens ad presentiam nostram dilectus filius  A. humiliter proposuit coram nobis quod cum apud Bononiam causa studii commorans, repetende lectionis occasione ad hospitium H. quondam sui socii accessisset, dum ambo in solario domus starent, et uerbis iocosis premissis idem H. manibus collum eius complexus eum deiicere conaretur, et ipse dicto H. resistendo caput suum de illius manibus abstraxisset, eodem H. in domus parietem corruente ac ad terram cadente, cum ipso eius tibia fracta fuit; qui postmodum alia superueniente infirmitate, per incuriam medicorum in die quartadecima exspirauit. Quocirca discretioni uestre per apostolica scripta mandamus quatenus, si est ita, eidem A. ad cautelam iniuncta penitentia competenti, ipsum et sua beneficia retinere et ad ordines superiores  ascendere absque contradictione cuiuslibet permittatis. Quod si non omnes, etc., tu, frater episcope, cum eorum altero, etc.

Datum Laterani III Non. Aprilis, pontificatus nostri anno duodecimo.



XX. CLAROMONTENSI EPISCOPO. Utrum liceat bona sua dare Ecclesie pro beneficio obtinendo. 

Cum pro beneficiorum ad donationem tuam spectantium paucitate paucissimos possis clericos, uelut asseris, ordinare, a nobis sollicite requisisti utrum aliqui possint de bonis suis in aliquibus Ecclesiis  mittere in communi, ut ex hoc beneficiis institutis, tam ipsi quam eorum perpetui successores ad eorum titulum ualeant canonice promoueri. Super quo tibi duximus respondendum quod quanquam si huiusmodi bona oblata fuerint cum conditione uel pacto, ut uidelicet is qui obtulerit ea, illa postmodum pro prebenda retineat, et ad sacros ordines ad titulum promoueatur eorum  , talis oblatio seu etiam ordinatio fieri non possit absque uitio Simonie, cum in talibus omnis pactio ac conuentio cessare debeat iuxta canonicas sanctiones, si tamen pure ac sine pacto et conditione qualibet quisquam offerat aliqua bona sua rogans humiliter ut ea retinere sibi liceat pro prebenda et ad titulum ordinetur ipsius, procul dubio id fieri poterit absque uitio  Simoniace prauitatis.

Datum Laterani III Non. Aprilis, etc. ut supra.



XXI. HUGONI ABBATI ECCLESIAE SANCTAE MARIAE DE GEDDERWRDE EIUSQUE FRATRIBUS TAM PRAESENTIBUS QUAM FUTURIS CANONICAM uITAM PROFESSIS IN PERPETUUM. De confirmatione priuilegiorum. 

Quoties a nobis petitur quod religioni et honestati conuenire dignoscitur, animo nos decet libenti concedere et petentium desideriis congruum suffragium impertiri. Eapropter, dilecti in Domino filii,  uestris iustis postulationibus clementer annuimus, et prefatam ecclesiam beate Marie, in qua diuino mancipati estis obsequio, ad exemplar felicis recordationis predecessorum nostrorum Eugenii, Adriani, Alexandri et Lucii Romanorum pontificum sub beati Petri et nostra protectione suscipimus et presentis scripti priuilegio communimus. In primis siquidem statuentes ut Ecclesia uestra honore ac dignitate abbatie iuxta institutionem bone memorie Herberti quondam Glasguensis episcopi et concessionem successorum eius perpetuis temporibus potiatur et ordo canonicus, qui secundum Deum et beati Augustini regulam in eadem Ecclesia institutus esse dignoscitur, perpetuo ibi inuiolabiliter obseruetur. Preterea quascunque possessiones, quecunque bona eadem  Ecclesia in decimis, redditibus, aquis, pascuis, siluis, terris cultis et incultis, uel aliis rebus impresentiarum iuste et canonice possidet, aut in futurum concessione pontificum, largitate regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus et illibata permaneant, in quibus hec propriis duximus exprimenda uocabulis, Ecclesiam ipsam cum decimis utriusque Geddewrde et Langeton et Nesebith, etc., usque sicut charte eorum donatorum testantur. Sane noualium uestrorum que propriis manibus aut sumptibus colitis, siue de nutrimentis animalium uestrorum, nullus a uobis decimas exigere uel extorquere presumat.  Liceat quoque uobis clericos et laicos, etc., usque retinere. Cum autem generale interdictum terre fuerit, etc., usque celebrare. Prohibemus insuper ut nulli fratrum uestrorum post factam in eodem loco professionem fas sit sine abbatis sui licentia, nisi arctioris religionis obtentu, de claustro recedere. Discedentem uero absque communium litterarum cautione nullus audeat retinere. In parochialibus quoque ecclesiis quas habetis liceat uobis sacerdotes eligere et diecesano episcopo presentare: quibus, si idonei fuerint, episcopus curam animarum committat, ut ei de spiritualibus, uobis uero de temporalibus debeat respondere. Pro chrismate uero, oleo sancto, consecrationibus ecclesiarum, ordinationibus clericorum  qui ad sacros ordines fuerint promouendi, siue pro benedicendo abbate aut deducendo ad sedem, uel quibuslibet aliis ecclesiasticis sacramentis, nullus a uobis sub obtentu consuetudinis aut alio quolibet modo quidquam audeat postulare. Sepulturam preterea ipsius loci, etc., usque nullus obsistat, salua tamen iustitia illarum ecclesiarum a quibus mortuorum corpora assumuntur. Interdicimus etiam ne quis in uos uel monasterium uestrum excommunicationis, suspensionis, aut interdicti sententias sine manifesta et rationabili causa audeat promulgare. Nouas quoque et indebitas exactiones seu consuetudines ecclesiis aut capellis  uestris nullus imponat. Nulli omnino ecclesiastice seculariue persone liceat infra terminos parochiarum uestrarum monasterium uel canonicam absque diecesani episcopi et uestro consensu quomodolibet instituere, seu eremum inclusorum uobis reclamantibus in uestris cemeteriis ordinare. Obeunte uero te, nunc eiusdem loci abbate uel tuorum quolibet successorum, nullus ibi qualibet subreptionis astutia seu uiolentia preponatur nisi quem fratres communi consensu uel fratrum pars consilii sanioris secundum Dei timorem et beati Augustini regulam prouiderint eligendum. Decernimus ergo ut num omnino hominum liceat prefatam ecclesiam temere perturbare, etc., usque profutura, salua sedis apostolice auctoritate  et diecesani episcopi canonica iustitia. Ad indicium autem huius a Romana Ecclesia percepte protectionis, marbotinum unum et caniuetum singulis annis nobis nostrisque successoribus, sicut constitutum est, persoluetis. Si qua igitur in futurum, etc., usque districte subiaceat ultioni. Cunctis autem eidem loco, etc., usque premia eterne pacis inueniant.

Datum Laterani per manum Ioannis Sancte Marie in Cosmidin diaconi cardinalis S. R. E. cancellarii II Idus Aprilis, indictione XII. Incarnationis Dominice anno 1209, pontificatus uero domini innocentii pape III anno duodecimo.



XXII. IOANNI DE DOMINICO IUDICI SABINENSI. Ut testes examinet in quadem causa. 


 Significauit nobis dilectus filius B. presbyter Sancti Nicolai diecesis Sabinensis quod fundatores eiusdem ecclesie liberam eam esse uolentes, fundationis tempore se in ea nichil iuris penitus retinere dixerunt. Unde timens ne processu temporis probotionis copia ualeat deperire, prouideri sibi super hoc idem presbyter postulauit. Quocirca presentium tibi auctoritate mandamus quatenus testes idoneos, quos dictus presbyter super hoc tibi duxerit presentandos, examines diligenter, et eorum dicta in publica reduci facias munimenta, denuntiando fundatoribus antedictis uel eorum heredibus ut receptioni testium, si uelint,  intersint, et super denuntiatione sic facta confici facias publicum instrumentum.

Datum Laterani Idibus Aprilis, anno duodecimo.



XXIII. ASCULANO, RAPOLLANO, ET LAuELLINO EPISCOPIS. De accusatione aduersus episcopum Potentinum. 

Cum P. et I. presbyteri super intrusione, dilapidatione, Simonia et insufficientia detulissent olim episcopum Potentinum, et super iis uenerabiles fratres nostri Acherontinus archiepiscopus et episcopus uenusinus primo de dilecti filii nostri Gregorii Sancti Theodori cardinalis A. S. L. et postea  de nostro mandato testes receperint ab utraque parte productos, depositiones eorum demum ad nostram presentiam transmiserunt. Nos autem easdem, nondum coram partibus publicatas, in secreto perlegi facientes, inuenimus testes ipsos de causis et circumstantiis ad negotium facientibus nullatenus interrogatos fuisse, cuius uidelicet conditionis, opinionis atque fortune denuntiatores existant, et an criminosi, uel episcopi inimici, utrum etiam bono zelo uel odio, et an canonica commonitione premissa fuerit ad huiusmodi denuntiationem processum. Item utrum ante denuntiationem talis opinionis exstiterit episcopus memoratus. Rursus de personis, causis, loco, tempore, auditu, uisu, fama et certitudine; de quibus interrogari prudenter et  sollicite debuerunt iuxta legitimas et canonicas sanctiones. uolentes igitur ut quod semiplene factum est, per uestram diligentiam suppleatur, arrestationes ipsas sub bulla nostra uobis transmittentes inclusas, presentium auctoritate mandamus, quatenus eosdem testes iampridem ab utraque parte productos uestro faciatis conspectui presentari, ad hoc eos, si opus fuerit, per censuram ecclesiasticam compellendo; quibus sub debito prestiti iuramenti et excommunicationis pena firmiter iniungatis ut plenam et meram dicant de omnibus ueritatem super quibus a uobis fuerint requisiti; uosque tam super circumstantiis prenotatis quam aliis negotium contingentibus inquirentes diligentissime  ueritatem, uniuersa studiose conscripta sub sigillis uestris nobis fideliter transmittatis, partibus iniungendo ut ad presentiam nostram per se uel procuratores idoneos ueniant sic instructe ut artestationibus publicatis sententiam a nobis, Domino auctore, reportent. Quod si non omnes, etc., duo uestrum, etc.

Datum Laterani XIII Kal. Maii, pontificatus nostri anno duodecim.



XXIu. RATISPONENSI EPISCOPO. De reformandis abusibus in clero. 

Cura de pastoralis officii exhortatur ut circa commissum tibi gregem ita diligenter inuigiles quod  non possis de negligentia reprehendi. Sane ad nostram noueris audientiam peruenisse quod Plebani de rure tue diecesis et quidam eorum Decani, qui eos deberent corrigere et ad penitentiam reuocare, cohabitationibus manifestis polluti, cum ad generalem synodum singulis annis accedunt, excessus suos nequiter occultantes, et se inuicem confouentes, nichil inter se denuntiant, et sic in detrimentum animarum suarum et scandalum plebis in suo peccato permanent pertinaces. Preterea milites quidam, qui se asserunt de suis excessibus non debere sacerdotum iudicio subiacere, adulteria, incestus et alia peccata committunt impune, nec  etiam corriguntur. Plurimi etiam uirorum, mulierum ac puerorum, qui pro sacramento confirmationis percipiendo ad episcopalem sedem non consueuerunt accedere, indifferenter decedunt sine susceptione huiusmodi sacramenti. Cum igitur eorum diecesanus existas, et ex iniuncto tibi officio tuam debeas parochiam uisitare, ac tanquam proprius medicus unde illis infirmitates eueniant cognoscere tenearis, fraternitati tue per apostolica scripta mandamus quatenus per teipsum ad inquisitionem infirmitatum huiusmodi et curationem ipsarum sollicitudine diligenti procedas; quia si putredinem uulneris apertione non eiicis, sana caro nequaquam in loco putredinis coalescet. Ceterum, cum nemo teneatur suis stipendiis militare, nec  boui os claudi debeat trituranti, presentium tibi auctoritate concedimus quatenus, cum propter hoc tuam duxeris diecesim uisitandam, liceat tibi moderatam procurationem percipere; ita quidem quod ex hoc Ecclesie non grauentur, sed potius per aduentum tuum suscepisse se gaudeant tam in spiritualibus quam in temporalibus incrementa.

Datum Lateran. XIu Kalen. Maii, anno duodecimo.



XXu. EIDEM. De clericis non residentibus. 

Ex parte tua fuit propositum coram nobis quod Ratisponensis Ecclesie ac aliorum episcopatuum  canonici, qui nolunt in parochiis suis, quas habent in tua diecesi, residentiam facere, ut tenentur, uicarios instituunt in eisdem. Qui cum nec ad archidiaconum uel decanum respectum habeant, correctionem nolunt aliquam pro suis excessibus sustinere. Quare nobis humiliter supplicasti quod, ne ipse Ecclesie debito seruitio defraudentur, tibi licentiam concedere dignaremur ut auctoritate nostra fraternitati tue liceret perpetuos instituere uicarios in eisdem. Cum igitur honori sit onus annexum, et exsequi debeat officium qui beneficium est sortitus, fraternitati tue per apostolica scripta mandamus quatenus canonicos ipsos ad debitam in eisdem parochiis residentiam faciendam, uel saltem idoneos uicarios instituendos in illis, per quos dictis parochiis  debita seruitia impendantur, monitione premissa per censuram ecclesiasticam appellatione remota compellas.

Datum ut in alia.



XXuI. ABBATI ET CONuENTUI SANCTI MEDARDI SUESSIONENSIS. Ut pueram quemdam ad monasterium admittant. 

Cum ad supplicis petitionis instantiam Marie pauperis mulieris dudum uobis direxerimus scripta nostra ut . . . puero nato eius uictum et uestitum liberaliter ministrantes, erudiri faceretis eumdem in scientia litterali, uos, sicut prefata mulier iterata  nobis supplicatione monstrauit, mandatum apostolicum circa puerum memoratum iuxta pium eius desiderium non impletis. Nolentes igitur hoc pietatis opus relinquere imperfectum, per iterata uobis scripta mandamus et districte precipimus quatenus dictum puerum apud monasterium uestrum in litterali pariter et morali scientia prompta facientes instrui caritate, ac interim in uictu et uestitu prouidentes eidem, cum ad quintum decimum annum peruenerit, ipsum in fratrem et monachum admittatis. Alioquin, ne uel eius uel predicte sue matris anima in dubium suspendatur, que grauis infirmitatis incommodo fatigata, circa prouisionem eiusdem pueri minus commode potest materne sedulitatis officium exhibere, uenerabili fratri nostro  archiepiscopo Remensi et dilectis filiis abbati Longipontis Suessionensis diecesis et cantori Remensi dedimus in preceptis ut uos ad id monitione premissa per censuram ecclesiasticam appellatione remota compellant.

Datum Laterani XI Kal. Maii, anno duodecimo.

Scriptum est illis super hoc.



XXuII. ILLUSTRI REGI FRANCIAE. De succursu terre sancte. 

Illud quod quidam ad iniuriam tuam referunt et incommodum regni tui, ad utriusque procul dubio redundat gloriam et profectum, cum uidelicet ingens  laus et grandis honor tibi simul et regno ipsi prouenerit ex eo quod inter alios mundi reges et regna pro communibus necessitatibus et utilitatibus uniuersalis Ecclesie seu etiam populi Christiani et recursum ad te specialiter sit ac illud, et potenter eis sit ab utroque succursum. Propter quod, ut recentia ponamus exempla, gloriam tuam et potentiam regni tui titulis hoc illustrat insignibus quod per Constantinopolitani acquisitionem et detentionem imperii ac subsidia et presidia terre sancte nec non adiumenta fidei orthodoxe magnanimitate tuorum fortium procurante, ipsos quasi precipuos uisa est iis temporibus Latinitas habuisse quos aduersus Greciam insolentem opponeret aut gentem incredulam seu etiam heresim seuientem; ut iam pene de  omni que sub celo est natione non desit qui uictricem manum tuam fortiumque tuorum uel non laudet in aliis, uel non formidet expertus. Sed et nunc celesti consilio, sicut creditur, est prouisum quod cetero terrarum orbe postposito, de tuo specialiter regno, quasi de publico uirorum thesauro, uir queritur qui Hierosolymitani regni gubernaculo preferatur  , dilecto filio nobili uire Ioanne Brenensi comite ad dilecte in Christo filie  ipsius regni domine coniugium euocato; quasi te simul et regnum tuum specialiter in hoc uelit rex altissimus honorare, ut is qui subditus tuus erat, regnum sue peculiaris hereditatis accipiat, et orientali prouincie  in urgente necessitate succurrat. Quapropter nos pro nichilo reputato quod dicimur a quibusdam regnum tuum predictorum pretextu uiris et uiribus destituere ac ope simul et opibus uacuare, serenitatem regiam ad promotionem huius negotii secure duximus exhortandam, cum ex hoc potior tibi salus et regno ipsi maior speretur prosperitas prouentura. Quod profecto cum inter cetera regna mundi a temporibus quorum non exstat memoria pro catholicissimorum progenitorum tuorum meritis multa sit rerum ac temporum fecunditate grauisum, sub tuo demum felici regimine directus est Dei munere mundi cursus prosperius circa ipsum, ut inter ceteros mundi reges pro tuis magnificis gestis prefulgeas gloriosus, sola denique, quod tristes referimus,  causa coniugii maculam in gloria tua posuit; quam utinam satagas abolere, ut totus omnino ab omni macula sis immunis. Rogamus ergo regalem mansuetudinem et exhortamur attentius, in remissionem tibi peccaminum iniungentes, quatenus urgentissima terre sancte necessitate prospecta, iniuriosum uel damnosum non reputans quod procul dubio tibi est honorabile ac perutile regno tuo, prefato comiti ad procedendum in hoc non solum impendas auxilium per te ipsum, sed per tuos facias exhiberi. Nos enim, ut quod super ipso negotio maxime pro terre sancte subuentione aliis suademus, ipsi quoque in affectu gerere comprobemur, preter alia que quantum desuper nobis datur eidem terre multifarie  multisque modis auxilia procuramus, summam mille quadringentarum marcharum, in quibus nobis comes ipse tenetur, in utilitatem predicte terre ita prouidimus largiendam ut persoluta ea fratribus Templi et Hospitalis ab ipso, per eos deferatur ad illam, et tandem in utilitatem predictam cum consilio uenerabilis fratris nostri patriarche Ierosolymitani nec non magistrorum Hospitalis et Templi et ipsius comitis expendatur. Ad hec, cum, sicut pro certo comperimus, littere nostre tibi sepe minus fideliter exponantur, in hoc esse te uolumus de cetero cautiorem, cum uitiosus interpres aliquando minus, interdum plus, nonnunquam uero aliud et aliter quam in ipsis contineatur exponat, culpabiliter te decipiens, cuius intelligentiam fascinat, et  damnabiliter nos offendens, quorum intentionem deprauat. Ceterum lator presentium G. prior de Gaia, uir utique prouidus et fidelis, que super quibusdam aliis a nobis accepit tibi referet uiua uoce.

Datum Laterani IX Kal. Maii, anno duodecimo.



XXuIII. PATRIARCHAE IEROSOLYMITANO ET MAGISTRIS HOSPITALIS AC TEMPLI. Mittitur eis pecunia. 

Ecce mittimus uobis per dilectum filium Ioannem de Sambuco fratrem Hospitalis Ierosolymitani, hospitalis Sancti Basilii bis mille ac ducentos et sex  obolos et dimidium inter nouos, ueteres, atque duplices, nouem Skifatos, septem marabutinos, et preterea in Skifatis et auro fracto ad pondus Romanum uncias octoginta; que uidelicet omnia summam octingentorum quinquaginta librarum. Proueniensium senatus attingunt  discretioni uestre per apostolica scripta mandantes quatenus ea in necessitatibus terre sancte, prout melius expedire uideritis, expendatis, habentes predictum fratrem in Domino commendatum, et eum ad domum suam, cui satis esse noscitur necessarius, quantocius potueritis remittentes. Tantumdem etiam assignari fecimus magistro et fratribus Auentini, qui per nuntium suum debent illud uobis similiter destinare. Misimus quoque uobis anno preterito per Templarios summam  auri mille librarum Proueniensis monete ualentem, de qua nullum adhuc habuimus responsum a uobis. Disponimus etiam mittere uobis per Hospitalarios et Templarios mille quadringentas marcas argenti, cum consilio uestro et nobilis uiri Ioannis Brenen comitis, cum ad uos, Deo duce, peruenerit, expendendas. Sed et electo Antiocheno proposuimus pro necessitatibus suis pecuniam mutuare, quam ipse demum reddet pro necessitatibus terre sancte.

Datum Laterani anno duodecimo.



XXIX. IOANNI ABBATI S. BERTINI, etc.




EDIT.



XXX. MILONI SUBDIACONO. Dispensatur cum eo super defectu natalium. 


In iniquitatibus cum Propheta conceptus non erubuisti nobis exponere quomodo in delictis te peperit mater tua; gratiaque redimendo naturam, ad submouendum impedimentum casualis originis, apostolice implorasti beneficium pietatis. Nos igitur attendentes ingenuos mores ingenuis natalibus antecellere, nateque conditionis fortune uirtutis facte gloriam anteire, intellecto tam ex compatriotarum tuorum laudabili testimonio quam eorum qui apud sedem apostolicam ex conuersatione diutina te nouere quod fortuitum natiuitatis defectum per industrium  bonitatis redimis supplementum, de misericordia que superexaltat iudicio, auctoritate tibi presentium indulgemus quatenus, dummodo aliud non obuiet de canonicis institutis, hoc quod Pater tuus in diaconatu de simplici te genuit concubina non officiat tibi meritis sic adiuto quo minus ecclesiasticum beneficium, cui cura non sit animarum annexa, ualeas obtinere canonice ac obtentum libere retinere. Nulli ergo omnino hominum liceat hanc paginam nostre concessionis infringere, etc. Si quis autem, etc.

Datum Laterani XIII Kal. Maii, pontificatus nostri anno duodecimo.



XXXI. HUGONI DE SADURANO RECTORI ECCLESIAE DE uOLOBRICA. Suscipitur protectione apostolice sedis. 


Sacrosancta Romana Ecclesia deuotos et humiles filios, etc., usque confouere. Eapropter, dilecte in Domino fili, tuis iustis postulationibus grato concurrentes assensu, personam tuam cum omnibus bonis tam ecclesiasticis quam mundanis que impresentiarum rationabiliter possides, aut in futurum iustis modis, prestante Domino, poteris adipisci sub beati Petri et nostra protectione suscipimus, specialiter autem ecclesiam de uolobrica cum appendiciis eius ecclesiis de Masseiano et de Confolenz, ac omnibus aliis pertinentiis suis, sicut ea ex collatione sancte  recordationis Petri de Castronouo apostolice sedis legati ac assignatione bone memorie E. Uticensis episcopi iuste possides et quiete auctoritate tibi apostolica confirmamus et presentis scripti patrocinio communimus. Nulli ergo, etc., hanc paginam nostre protectionis et confirmationis infringere, etc., usque incursurum.

Datum Laterani X Kal. Maii, anno duodecimo.



XXXII. ARCHIEPISCOPO ET CAPITULO STRIGONIENSI. Confirmatur eis donatio facta a rege Hungarie. 

In authentico scripto karissimi in Christo filii nostri Andree, illustris regis Hungarie, nobis ostenso  perspeximus contineri quod ipse miserationum Domini recordatus, quibus post tribulationes multas et malas recognoscebat se in patrum suorum solio residere, in sue coronationis memoriam, quam per manum tuam, frater archiepiscope, desursum se recepisse fatetur, ecclesie uestre beati Adelberti martyris religiosa deuotione concessit ut annuatim in festo ipsius martyris canonicis seruientibus in eadem centum argenti marce, contradictione sublata, de regali erario persoluantur. Nos igitur uestris precibus inclinati concessionem ipsam, sicut pie ac prouide facta est, et in prelibato authentico continetur, quod de uerbo ad uerbum presenti pagine duximus inferendum, auctoritate apostolica confirmamus et presentis scripti patrocinio communimus:  cuius tenor est talis: »In nomine sancte Trinitatis et indiuidue unitatis. ANDREAS Dei gratia Hungarie, Dalmatie, Choroacie, Rame, Seruie, Gallicie, Lodomirieque rex, in perpetuum.

»Cum ex regie dignitatis officio quibuslibet Deo dicatis domibus teneamur manum pietatis clementer porrigere et earum utilitati modis omnibus intendere, cupientes tamen aliquid in gazophylacium cum paupercula mittere, ueteris instar testamenti, quo mellis, inter cetera, primitie poni uidebantur in sacrificio, benigniores regie serenitatis oculos illis accommodauimus quas a primis credulitatis nostre cunabulis et ampliori dignitate preeminere et  ardentiori orationum affectione pro salute nostra cognouimus assurgere. Sane miserationum Domini. quibus post tribulationes multas et malas in solio patrum nostrorum sedimus, recordantes, ecclesie beati Adelberti martyris  quam matrem regni esse et metropolim quamque patribus et predecessoribus nostris cum insignibus fidei sacramenta regalibus administrasse constat, in nostre coronationis memoriam, quam desursum capiti nostro per manum uenerabilis patris Ioannis archiepiscopi Strigoniensis Deus imponere est dignatus, has donorum nostrorum primitias, licet exiguum munus, attribuimus, ut annuatim in supradicti martyris Christi festiuitate canonicis Deo illic deseruientibus centum marce argenti contradictione confusa de regali offerantur  erario. Quod ut ratum et stabile perseueret in posterum, presentem paginam in argumentum nostri muneris adnotatam sigilii nostri roborauimus impressione.

»Datum per manus Gothfridi Orodiensis prepositi Aule regie cancellarii anno Dominice Incarnationis 1206, uenerabili Ioanne Strigoniensi archiepiscopo existente, Calano Quinquecclesiensi, Boleslao, uaciensi, Petro Geuriensi episcopis, Mochone Palatino et comite Bichoriensi, Chepano filio Muiabano, Benedicto uayauoda, Chepano comite Baciensi Smaragdo Zodakiensi et comite Curie, Gula comite Budrugiensi, Marcello Supruniensi, Tiburcio Albensi, Poth. Musuniensi comite.« Nulli ergo omnino hominum liceat hanc paginam nostre confirmationis  infringere uel ei ausu temerario contraire. Si quis autem hoc attentare presumpserit, etc., usque incursum.

Datum Laterani XII Kal. Maii, pontificatus nostri anno duodecimo.



XXXIII. ABBATI ET CONuENTUI SANCTI BERTINI. De electione Abbatis Alciacensis. 

 Abbate Sancti Siluini Alciacensis olim uiam uniuerse carnis ingresso, cum eiusdem loci monachi elegissent quemdam de ipsius gremio in abbatem, et eiusdem confirmationem electionis a bone memorie Morinensi episcopo nequiuissent aliquatenus obtinere, per procuratorem suum confirmationem  ipsam a sede apostolica petierunt. Ceterum procurator uester proposuit ex aduerso quod cum secundum approbatam consuetudinem et priuilegia pontificum Romanorum abbates Alciacenses debeant de monasterio uestro semper assumi, huiusmodi electio erat non immerito reprobanda, utpote contra consuetudinem diuturnam et priuilegia sedis apostolice attentata, et Alciacenses monachi debebant de iure compelli ut de monasterio uestro personam idoneam sibi eligerent in abbatem. Cumque super hoc iis et aliis coram dilecto filio Guala Sancte Marie in Porticu diacono cardinali, quem procuratoribus ipsis auditorem concessimus, allegatis  nobis nequiuerit fieri plena fides, dilectis filiis de Balantiis, de Longouillari, et Sancti Ioannis abbatibus Ambianensis et Morinensis diecesum dedimus in mandatis ut auditis que utraque pars duceret proponenda, causam ipsam cum quibusdam de antiquioribus priuilegiis, a quibus alia originem traherent, ad examen nostrum remitterent sufficienter instructam, assignato partibus termino competenti quo nostro se conspectui presentarent sententiam recepture. Qui iuxta mandati nostri continentiam in negotio procedentes, receperunt testes ab utraque parte productos, et attestationibus publicatis, demum eamdem causam instructam ad nostram presentiam remiserunt. Nos uero depositionibus testium diligenter inspectis, inuenimus sufficienter  esse probatum quod a sexaginta annis et infra monachi Alciacenses abbatem sibi de uestro monasterio elegerunt, ita quod infra prescripti temporis spatium de uestro cenobio septem fuerunt in Alciacenses abbates assumpti. Unde cum iuxta legitimas sanctiones leges ipsas consuetudo antiquitus approbata tenaciter imitetur, et quod collegiis prestitum fuisse cognoscitur perpetue legis uicem debeat obtinere, secundum precedentem usum in Alciacensi cenobio erat electio celebranda, maxime cum consuetudo huiusmodi diuturno tempore introducta uideatur quodam modo contradicto iudicio approbata; quia cum quadam uice Guarinum Alciencensem monachum elegissent, eius electio robur habere non potuit donec apud monasterium uestrum professione  facta post aliquantum temporis, quando scilicet abbati et conuentui monasterii uestri placuit, in Alciacensem exstitit abbatem assumptus. Ex priuilegiis quoque Romanorum pontificum monasterio uestro concessis argui poterat euidenter Alciacensem abbatem fore de uestro collegio eligendum. Nimirum priuilegio felicis recordationis Paschalis pape predecessoris nostri huiusmodi capitulum apparet insertum: Subrogationem abbatis penes monasterium Sancti Siluini apud Alciacum iuxta preteriti temporis morem in uestra semper concedimus dispositione persistere. Cuius uerbis bone memorie Innocentius papa predecessor noster prorsus inhesit. In priuilegio quoque Calixti secundi  pape capitulum huiusmodi inuenitur: Porro iuxta Domini predecessoris nostri sancte memorie Paschalis pape decretum abbatis subrogationem penes Alciacum non aliunde quam de uestro monasterio fieri apostolica auctoritate decernimus. Ad hec autem pars aduersa respondit quod etsi euidenter per depositiones testium probaretur quod infra predicti temporis spatium de monasterio uestro semper fuerit abbas Alciacensis assumptus, ex hoc tamen nullum Alciacensibus monachis preiudicium probabatur, cum hoc non ex necessitate aliqua factum fuerit, sed ex libera uoluntate. Preterea licet consuetudinis ususque longeui non sit uilis auctoritas, non est tamen usque adeo sui ualitura momento ut rationem uincat aut legem. Unde cum lege canonica  caueatur, que probabilem in se continet rationem, ut abbate defuncto non assumatur extraneus in abbatem, sed de congregatione ipsa, quem propria uoluntate concors fratrum societas duxerit eligendum; quod si aptum inter se inuenire nequiuerint, solerter sibi de aliis monasteriis eligant ordinandum, per usum huiusmodi nequit sacris canonibus derogari. Sed nec dici poterat quod ex eo consuetudo aliqua quasi contradicto iudicio fuerit introducta quod predicto modo exstitit in memorati Guarini electione processum, cum illud pro bono pacis factum extra iudicium dignoscatur. Sed ad hec uestra pars replicauit ex hoc colligi euidenter quod in electione ipsius Guarini, non pro bono pacis, sed ex debito potius fuerat sic processum, quia  plures alios postmodum de uestro monasterio Alciacenses monachi elegerunt, cumque filia matri adeo sit coniuncta ut aliena uel extranea non intelligatur ab illa, et ecclesia uestra sit mater Alciacensis Ecclesie spiritalis, profecto Alciacensis conuentus non intelligitur extraneum uel alienum eligere cum de uestro collegio sibi assumit abbatem. Fuit insuper ex parte Alciacensium allegatum, quod cum Paschalis papa subrogationem abbatis Sancti Siluini monasterio uestro iuxta morem preteriti temporis duxerit concedendam, nec de preteriti temporis more seu consuetudine fiat fides, per eius priuilegium et similia nullum super hoc Alciacensi monasterio poterat preiudicium generari. Contra quos fuit ex parte uestra responsum quod hec  determinatio secundum preteriti temporis morem, et causalis et conditionalis potest intelligi, et tam ad personale quam impersonale uerbum referri. Si enim impersonale uerbum determinet, conditionaliter intelligitur, et talis est sensus. Concedimus subrogationem abbatis Sancti Siluini apud Alciacum in uestra semper dispositione consistere secundum preteriti temporis morem, id est, si mos preteriti temporis talis fuit. Si uero uerbum determinet personale, causaliter debet intelligi, ut sit sensus: Concedimus secundum preteriti temporis morem, id est, quia mos preteriti temporis obtinuit, subrogationem abbatis Sancti Siluini apud Alciacum in uestra semper dispositione consistere. Hic autem sensus rectior esse uidetur: Quia, cum priuilegium  sit lex priuata, et lex non debeat esse obscura uel captiosa, sed certa et manifesta, nec esset priuata nisi aliquid specialiter indulgeret, profecto sic intelligenda sunt illa uerba ut res de qua agitur ualere possit potius quam perire; maxime cum supradictus Calixtus papa, qui eidem Paschali e uicino successit, uerbis equioribus usus, determinationem illam prorsus amouerit ut ambiguitas tolleretur; et quod dicebatur in concessione Paschalis, ut uidelicet subrogatio abbatis Sancti Siluini apud Alciacum in dispositione uestra semper existeret, ipse mutauerit, decernens subrogationem illus abbatis non aliunde quam de uestro monasterio faciendam, ut electio ad ius commune posset ex  parte reduci. Eadem quoque uerba sic esse interpretenda subsequens consuetudo declarat, que perhibetur esse optima legum interpres. His igitur et aliis ad eamdem causam spectantibus diligenter auditis et perspicaciter intellectis, de consilio fratrum nostrorum monasterio uestro adiudicauimus huiusmodi dignitatem, ut quotiescunque in Alciacensi monasterio abbatis electio imminet facienda, Alciacenses monachi de cenobio uestro personam idoneam sibi eligant in abbatem, ita uidelicet quod tandiu monasterium uestrum hac honoris debeat prerogatiua gaudere donec in eo uiguerit obseruantia regularis, ut idonee persone inueniantur in ipso que possint in abbates assumi. Nulli ergo omnino hominum liceat hanc paginam nostre diffinitionis  infringere uel ei, etc., usque incursurum.

Datum Laterani, IX Kal. Maii, pontificatus nostri anno duodecimo.

Scriptum est episcopo et cantori Atrebatensibus et abbati de Monte Sancti Eligii Atrebatensis diecesis in modum exsecutionis usque assumi. Quocirca electionem a prefatis Alciacensibus monachis temere attentatam omnino cassantes, presentium uobis auctoritate mandamus quatenus quod a nobis est sententialiter diffinitum faciatis appellatione remota inuiolabiliter obseruari, contradictores, si qui fuerint, uel rebelles per censuram ecclesiasticam compescentes. Quod si non omnes, etc., tu, frater episcope, cum eorum altero, etc.

 Datum ut in alia per totum.



XXXIu. EPISCOPO SANCTI ANDREAE. De testibus admittendis in accusatione matrimonii. 

Per tuas nobis litteras intimasti quod cum D. laicus tue diecesis S. mulierem trina denuntiatione premissa iuxta consuetudinem Ecclesie Scoticane duxerit solemniter in uxorem, postmodum E. mulier in tua comparens presentia constanter asseruit quod predictus D. prius dederat ei fidem de ipsa ducenda, et postea carnaliter fuerat commistus eidem, suscepta ex ea prole quam sibi predictam S publice copulasset, et licet idem D. fuerit de  plano confessus se prius illam carnaliter cognouisse ac suscepisse sobolem ex eadem, nichilominus tamen quod fidem ei dederit omnino negauit. uerum, cum ad hoc probandum predicta E. tres testes induxerit, idem proposuit ex aduerso quod cum presentes exstiterint iidem testes quando denuntiatio facta fuit et matrimonium cum predicta S. publice celebratum, cum etiam conuiuio interfuerint nuptiarum, nunc, tanquam suspecti, utpote qui multo tempore tacuerunt, erant non immerito repellendi. Unum quoque ipsorum testium, qui eiusdem D. germanus existit, idem D. repellere nitebatur tanquam aduersarium manifestum, pro eo quod ad exheredationem  ipsius modis omnibus intendebat. Preterea fratrem eiusdem D. fuisse confessum in pleno capitulo se periurum et in fratris sui odium falsum perhibuisse testimonium adiecisti, et quod licet E. primitus fuerit in iure confessa se aduersus predictum D. questionem malitiose mouisse, postea tamen huiusmodi se dixisse proposuit pecunie promissione decepta, quodque sibi constat legitime dictos testes tam denuntiationis tempore quam cum etiam idem D. matrimonium cum predicta S. contraxisse dignoscitur fuisse presentes. Licet autem confessio fratris predicti D. qui post depositionem suam propriam turpitudinem allegando asseruit se periurum et falsum perhibuisse testimonium in odium fratris sui, sit penitus respuenda, cum hoc modo quilibet  posset suum testimonium infirmare, ac mulier confessionem in iure factam eo pretextu reuocare non possit quod se fatetur corruptam promissione pecunie hoc dixisse, quia tamen an supradicti testes sint contra matrimonium admittendi, apostolice sedis oraculo postulas edoceri, fraternitati tue insinuatione presentium innotescat quod felicis recordationis Alexander papa predecessor noster consultus utrum si de propinquitate illorum qui sunt matrimonio copulandi aliqua fiat mentio, et presbyteri per ecclesias publice dicant ut qui nouit aliquid infra terminum qui prefigitur exeat et proponat, an illi qui posterius ueniunt, ad accusationem debeant uel testificationem admitti, taliter  legitur respondisse, quod si suspicione carent posterius uenientes, ab accusatione uel testificatione repelli non debent  ; ceterum si commoniti a presbyteris tacent, et postmodum accusare uel testificari uoluerint, tanquam suspecti merito repellentur.

Datum Laterani, III Non. Maii, pontificatus nostri anno duodecimo.



XXXu. NOBILI uIRO E. COMITI IRSUTO. Suscipitur sub protectione apostolice sedis. 

Ex sincero deuotionis affectu quem ad beati Petri apostolorum principis sedem habere digno ceris,  uillam que Sulcem nuncupatur Romane Ecclesie liberaliter contulisti, unum aureum apostolice sedi annuatim ex ipsa soluendo. Nos igitur donationem ipsam tam gratam quam ratam habentes, ut eiusdem apostolice sedis presidium tibi sentias non deesse, personam tuam cum omnibus bonis que impresentiarum rationabiliter possides, aut in futurum iustis modis, dante Domino, poteris adipisci, sub beati Petri et nostra protectione suscipimus et presentis scripti patrocinio communimus. Nulli ergo omnino hominum liceat hanc paginam nostre confirmationis infringere uel ei, etc., usque in finem.

Datum ut in alia per totum.



XXXuI. MELDENSI EPISCOPO ET ARCHIDIACONO PARISIENSI. Eis committitur causa camerarii Carnotensis. 


Cum olim uenerabilis frater noster episcopus Carnotensis dilectum filium Radulphum quondam camerarium suum decano, cantori, subdecano, et succentori Carnotensis Ecclesie ad quamdam prebendam in ipsa uacantem presentasset ex more, idem decanus offerens se legitime probaturum quod publica quorumdam criminum laboraret infamia, ipsum admittere recusauit. Cumque dilecti filii P. prepositus, S. G. et H. et quidam alii canonici Carnotenses super hoc inquisitionem fieri petiissent,  abbas de Sarnaio et coniudices eius, quibus idem negotium delegauimus, quia dictum camerarium, sicut ex litteris eorum accipimus, non solum publica laborantem infamia, uerum etiam illis irretitum criminibus inuenerunt, silentium imposuerunt eidem super memorata prebenda, ipsum ab omni officio et beneficio ecclesiastico suspendentes, et retinentes in manibus nostris ecclesiastica beneficia que habebat ad restitutionem eorum quos uariis rapinis, uidelicet usuris, matrimoniorum uenditione, ac ruptione testamentorum asserebatur nequiter spoliasse. Qui licet ad presentiam nostram accedens prouideri sibi super sententia prefatorum iudicum postulasset, quia tamen nondum ad nos  peruenerat relatio iudicum eorumdem, nichil a nobis tunc potuit obtinere. Sed tandem eorum relatione recepta, quod factum per ipsos fuerat approbauimus, dantes uobis per nostras litteras in preceptis ut illud per censuram ecclesiasticam faceretis, appellatione remota, firmiter obseruari. Nuper autem litteras multorum accepimus cum ipso supplicantium et pro ipso, ut cum occasione inquisitionis predicte, quam fieri non tam caritatis zelo quam inuidie typo aliqui procurasse dicuntur, graues incurrerit in persona labores et difficiles in rebus expensas, sed quasi mutatus in uirum alterum, per cor contritum et humiliatum sese uenia dignum reddat, super beneficiis suis eum respicere misericorditer dignaremur; maxime cum illis pro quorum  restitutione in nostris manibus sunt retenta et iam satisfecerit iuxta posse, et adhuc sit cuilibet conquerenti paratus satisfactionem debitam exhibere. Nos igitur de consueta sedis apostolice pietate misericordiam in iudicio facere cum ipso uolentes, discretioni uestre per apostolica scripta precipiendo mandamus quatenus considerato per contritionem et conuersationem ipsius utrum ei uexatio iam tribuerit intellectum, ut appareat emendatus, ad satisfaciendum illis pro quorum restitutione sua beneficia sunt retenta inducatis eumdem, et cum eis competenter fuerit satisfactum, beneficia ipsa pariter et officium sibi restituere non tardetis, contradictores  per censuram ecclesiasticam appellatione postposita compescendo.

Datum Laterani, Iu Idus Maii, pontificatus nostri anno duodecimo.



XXXuII. IGNIACENSI ET uALLIS CLARAE ABBATIBUS CISTERCIENSIS ORDINIS, REMENSIS ET LAUDUNENSIS DIeCESUM, ET DECANO REMENSI. Aduersus iniquas excommunicationes. 

Cum simus secundum Apostolum et maioribus et minoribus ex suscepte seruitutis officio debitores, prouidere tenemur ne contra doctrinam ipsius cuius imitatores debemus existere personas accipere uideamur, et nimium deferendo prelatis, indebite  grauare subiectos. Sane dilecti filii presbyteri Suessionensis episcopatus nostris auribus intimarunt quod episcopus et archidiaconi eorumdem nonnunquam eis exactiones indebitas imponentes, subito contra iuris ordinem, non solummodo per seipsos, uerum etiam per suos officiales, eos et eorum Ecclesias irrationabili excommunicationis et interdicti promulgatione fatigant. Unde suppliciter petierunt ut tam super iis quam aliis grauaminibus paterna sollicitudine consuleremus eisdem, auctoritate apostolica prohibendo ut nullus in aliquem eorum absque manifesta et rationabili causa sententiam excommunicationis uel interdicti proferre seu quidquam pro restitutione officii a quolibet eorumdem exigere, aut eos procurationibus, talliis, et aliis  exactionibus contra iustitiam laggrauare presumat, uel inuadere bona cuiuslibet qui decederet intestatus que intuitu Ecclesie acquisisset, aut temere impedire quo minus ea in utilitatem Ecclesie conuertantur cui prefuisset defunctus, per tres ex ipsis quos ad hoc prouide duxerint deputandos. Quocirca discretioni uestre per apostolica scripta precipiendo mandamus quatenus cum a presbyteris memoratis uel eorum aliquo super quolibet premissorum fueritis requisiti, uocatis qui fuerint euocandi, et inquisita et cognita ueritate, quod canonicum fuerit statuatis, facientes quod statueritis per censuram ecclesiasticam sublato appellationis obstaculo inuiolabiliter obseruari, excommunicationis, suspensionis  aut interdicti sententiam, si quam inueneritis promulgatam iniuste, canonice reuocando, contradictores, etc. Testes, etc. Nullis litteris, etc. Quod si non omnes, etc., duo uestrum, etc.

Datum Laterani, II Idus Maii, anno duodecimo.



XXXuIII. DECANO ET MAGISTRIS R. ET P. CANONICIS ANTIOCHENIS, ET UNIuERSIS CLERICIS IN CASTRO CURSARII COMMORANTIBUS. Ut patriarcham suum suscipiant reuerenter. 

 Pie matris officium, que non potest proprie sobolis obliuisci, apostolica sedes adimplens, sic  interdum sue consolationis uberibus inediam releuat merentium filiorum ut, imminente necessitatis articulo, eorum commoda propriis commoditatibus anteponat, in eo sibi aliquid accrescere reputans in quo sibi quidquam ex circumspectione prouida subtrahendo profectus considerat subditorum. Hinc est siquidem quod cum Antiochena Ecclesia proprio uiduata pastore uenerabilem fratrem nostrum Petrum nunc patriarcham Antiochenum, tunc Yporiensem episcopum, postulauerit in pastorem, te, fili decane, cum quibusdam aliis tunc absentibus per litteras tuas uenerabili fratri nostro Ierosolymitano patriarcha A. S. L. directas prebentibus eidem postulationi consensum, quanquam a principio durum nobis non immerito uideretur tam fructiferam  plantam in partibus Italicis transplantare ac illum ad remotas transmittere regiones qui, ut uere religionis cultor, potens in opere et sermone, uita, scientia et fama preclarus, et in partem nostre sollicitudinis specialiter euocatus, iniunctum sibi uisitationis officium in tota prouincia Lombardie laudabiliter adimplebat, contritioni tamen et angustiis Ecclesie supradicte, quam inter ceteras patriarchales sedes sincere caritatis brachiis amplexamur, paterno condescendentes affectu, nutantem quodammodo statum eius solida uolentes columna fulcire, postulationem predictam ex benignitate apostolica duximus admittendam; quin imo eum Ecclesie memorate concessimus ex plenitudine apostolice potestatis cuius operam diligentem et diligentiam  operosam, non solum Ecclesie Antiochene, uerum etiam uniuerse orientali prouincie, Domino disponente, speramus firmiter fructuosam, per quam tam in spiritualibus quam etiam temporalibus grata utrique prouenient incrementa. Cum igitur patriarcha prefatus cum palleo, insigni uidelicet plenitudinis pontificalis officii, de beati Petri corpore sumpto et gratie nostre fauore ad Ecclesiam Antiochenam accedat, deuotionem uestram rogamus attentius et monemus, per apostolica uobis scripta districte precipiendo mandantes quatenus ipsum congruo suscipientes honore, ac eidem, utpote patriarche Antiocheno, debitam obedientiam et reuerentiam exhibentes, eius salubribus monitis et mandatis  intendatis humiliter et deuote, castro Cursarii cum pertinentiis suis et rebus mobilibus et immobilibus eumdem contingentibus patriarcham sine difficultate qualibet restitutis, iuramento aliquo non obstante, si quod forsan alicui super hoc minus prouide prestitistis. Alioquin sententiam quam patriarcha predictus propter hoc rationabiliter tulerit in rebelles ratam habentes, eamdem precipimus inuiolabiliter obseruari.

Datum uiterbii, uII Kal. Iunii, pontificatus nostri anno duodecimo.

In eumdem modum scriptum est episcopis, abbatibus, prioribus et uniuerso clero Antiochene diecesis.

 In eumdem modum scriptum est militibus, burgensibus, seruientibus, Sirianis, Armeniis, et aliis ligiis hominibus Ecclesie Antiochene in castro Cursarii commorantibus.



XXXIX. NOBILI uIRO COMITI TRIPOLITANO. Ut patriarcham Antiochenum habeat commendatum. 

 Caput Ecclesie iehsu Christus, qui se honorari fatetur in membris et etiam molestari, tunc feliciter diriget actus tuos cum piis locis et uiris ecclesiasticis, qui eius sunt obsequio specialiter deputati, tuum exhibueris auxilium et fauorem. Sic utique Regi regum, qui dominatur a mari usque ad mare et a flumine usque ad terminos orbis terre,  gratum te ac deuotum ostendis, si ad nominis eius gloriam et utilitatem Ecclesie sponse sue commissa tibi usus fueris potestate. Si enim gloriam tuam queris et finem tui laboris ponis commodum temporale, formidare non immerito poteris ne, quod absit! is te reddat inglorium qui te fecit successibus temporalibus gloriosum. Tu ergo, fili, quanto maiori preemines dignitate, tanto potius in conspectu Altissimi te humilem exhibeas et deuotum, Ecclesiam catholicam matrem tuam potentie tue brachio defensando. Porro inter ceteras Ecclesias quas fouere te conuenit, Antiochenam Ecclesiam tanto te decet gratia specialiori diligere quanto eam, utpote deuotissimam, inter alias parochiales ecclesias apostolica sedes sincere caritatis brachiis amplexatur.  Quocirca nobilitatem tuam rogamus attentius et monemus, in remissionem tibi peccaminum iniungentes quatenus tam Ecclesiam quam uenerabilem fratrem nostrum Petrum patriarcham Antiochenum ad ipsam cum gratie nostre plenitudine accedentem habens propensius commendatum, eidem ob reuerentiam apostolice sedis et nostram ad castrum Cursarium, possessiones et iurisdictiones Antiochene Ecclesie obtinendas, auxilium tribuas opportunum, ab ipsius et hominum et rerum eiusdem Ecclesie per te ac tuos omnimoda molestatione desistens. Alioquin sententiam quam patriarcha prefatus in molestatores huiusmodi uel ecclesiasticarum rerum illicitos detentores rationabiliter duxerit proferendam  ratam habentes, eamdem precipimus inuiolabiliter obseruari.

Datum ut in prima.



XL. DECANO ET CAPITULO BITURICENSI. De electione archiepiscopi Bituricensis. 

Audito processu quem circa electionem uenerabilis fratris nostri Guillelmi archiepiscopi uestri uos habuisse scripsistis, et intellecto quod ipse pro reuerentia dilecti filii nostri Guale Sancte Marie in Porticu diaconi cardinalis, apostolice sedis legati, qui uolebat ut ab eo prius confirmatio peteretur, oblata sibi regalia recipere noluit ad nostram presentiam  accessurus, cum dilecti filii P. cancellarius et M. fratres et concanonici uestri, quos pro ipso et cum ipso ad sedem apostolicam direxistis, nobis humiliter supplicassent ut ei munus consecrationis et donum pallei concedere dignaremur, nos secundum morem canonicum in Romana Ecclesia obseruatum per quosdam ex fratribus nostris factum electionis et meritum electi examinari fecimus diligenter: qui cum electionis formam canonicam et electi personam idoneam reperissent, sicut nobis fideliter retulerunt, habito tandem tam cum ipsis quam cum aliis fratribus nostris diligenti tractatu, electionem ipsam auctoritate curauimus apostolica confirmare, ac deinde celebrato scrutinio ipsum electum consecrauimus in pontificem, eique palleum de corpore  beati Petri sumptum, insigne uidelicet plenitudinis pontificalis officii, fecimus assignari. Cum igitur eumdem archiepiscopum ad gerendam Ecclesie sue curam cum gratie nostre fauore suique officii plenitudine remittamus, deuotionem uestram rogandam duximus et monendam, per apostolica uobis scripta mandantes quatenus obedientiam et reuerentiam ei debitam impendatis, ipsius salubribus monitis et preceptis humiliter intendentes, ita quod per eius sollicitudinem circumspectam Bituricensis Ecclesia, fauente Domino, et spiritualibus proficiat institutis et temporalibus amplificetur augmentis.

Datum uiterbii, uII Kal. Iunii, anno duodecimo.



XLI ARCHIPRESBYTERO ET CAPITULO GARGANICAE ECCLESIAE. Ut Bartholomeum recipiant in canonicum. 


Dilectus filius D. basilice principis apostolorum canonicus prebendam quam olim in Ecclesia uestra tenuerat sponte in nostris manibus resignauit: quam nos dilecto filio Bartholomeo clerico et familiari nostro, quem sue probitatis obtentu nos et fratres nostri charum habemus admodum et acceptum, de benignitate sedis apostolice duximus conferendam, et eum de ipsa cum pertinentiis suis, manibus propriis curauimus inuestire. Quocirca uniuersitati uestre per apostolica scripta mandamus atque precipimus  quatenus dictum Bartholomeum in fratrem uestrum et canonicum admittentes, et ei stallum in choro et locum in capitulo assignantes, prebendam ipsam cum intregritate omnimoda ipsius nuntio sublato cuiuslibet contradictionis et appellationis obstaculo assignetis, mandatum apostolicum taliter impleturi quod idem Bartholomeus, qui uobis et Ecclesie uestre poterit existere fructuosus, teneatur apud nos de cetero uestra negotia promouere, ac nos deuotionem uestram debeamus merito commendare.

Datum Laterani, II Idus Maii, pontificatus nostri anno duodecimo.



XLII. IOANNI STRIGONIENSI ARCHIEPISCOPO ET SUCCESSORIBUS EIUS CANONICE SUBSTITUENDIS IN PERPETUUM. De confirmatione priuilegiorum  . 


Iustis petentium precibus dignum est facilem nos prebere assensum, et uota que a rationis tramite non discordant effectu prosequente complere. Cum ergo, uenerabilis in Christo frater, postulasses a nobis ut ius coronandi Hungaricos reges, quod ad te ac successores tuos asseris pertinere, tibi et illis apostolico dignaremur priuilegio confirmare, nos inspecto regesto felicis recordationis Alexandri pape predecessoris nostri, in eo perspeximus contineri quod cum principes et barones Hungarici regni ab  eodem predecessore nostro cum multa precum instantia postularint ut si bone memorie Laurentius predecessor tuus iuxta mandatum ipsius inclyte recordationis Belam tunc in regem Hungarorum electum contradiceret coronare, ipsi per alium imponi regni faceret diadema, ne regno et Ecclesie Hungarice grauia possent pericula prouenire si dictus Bela celeriter unctionem non reciperet et coronam, idem predecessor noster prefato predecessori tuo per apostolica scripta mandauit et in obedientie uirtute precepit ut supradictum electum in regem omni dilatione, contradictione, et appellatione postpositis coronaret, aut si per seipsum eum forte pro debilitate corporis coronare non posset, bone memorie Colocensi archiepiscopo intimaret ut  eum absque preiudicio honoris et dignitatis ipsius ac Strigoniensis Ecclesie, congregatis episcopis regni in loco ubi reges coronari consueuerunt, in regem inungeret, et sibi coronam imponere non differret, recepto prius ab eodem electo in regem scripto de consilio et assensu ipsorum et principum regni aperte suo sigillo bullato, quod ex hoc nullum ei uel Strigoniensi Ecclesie preiudicium fieret quominus Hungarici reges ab archiepiscopis eiusdem Ecclesie semper debeant coronari, prefato Colocensi dans nichilominus in preceptis ut si sepedictus predecessor tuus coronare nollet eumdem nec in hac parte ipsi committere uices suas, idem auctoritate apostolica fretus, contradictione ac appellatione postpositis,  absque preiudicio illius et Strigoniensis Ecclesie non postponeret coronare, ita quidem quod idem electus in regem ante coronationem suam Ecclesie sepefate scriptum faceret supradictum: quod idem ipsi fecit postmodum in hec uerba. Ego Bela Dei gratia Hungarie, Dalmatie, Croatie, Rameque rex, diuina disponente clementia, suscipio coronam de manu Colocensis archiepiscopi, sed non in preiudicium Strigoniensis Ecclesie quominus Hungarici reges ab eiusdem Ecclesie archiepiscopis semper debeant in posterum coronari. Felicis quoque recordationis Clemens et Celestinus ad instar prefati predecessoris nostri dignitatem coronationis regum Hungarorum decessoribus tuis et Ecclesie tibi commisse  auctoritate apostolica confirmarunt. Nos igitur eorumdem predecessorum nostrorum uestigiis inherentes, prefatum ius, ut uidelicet Hungarici reges ab archiepiscopis Strigoniensibus semper debeant coronari, tibi et successoribus tuis auctoritate apostolica confirmamus et presentis scripti priuilegio communimus. Salua semper apostolice sedis auctoritate, a qua Hungarici regni corona processit. Decernimus ergo ut nulli omnino hominum liceat hanc paginam nostre confirmationis infringere uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum. Cunctis autem uobis ius idem seruantibus sit pax Domini nostri Iesu Christi, quatenus  et hic fructum bone actionis percipiant, et apud districtum iudicem premia eterne pacis inueniant.

Datum Laterani per manum Ioannis Sancte Marie in Cosmidin diaconi cardinalis S. R. E. cancellarii, indictione XII, Idibus Maii, Incarnationis Dominice anno 1209, pontificatus uero domni Innocentii pape III anno duodecimo.



XLIII. ARCHIEPISCOPO ET CAPITULO STRIGONIENSI. De eadem re. 

Sollicitudinis nostre debitum exigit ut cum ad uniuersalis Ecclesie regimen simus, Domino disponente, uocati, sua iura seruemus quibuslibet illibata,  illos apostolico patrocinio munientes, ne super eis perpeti ualeant calumnias malignorum. Inde est, uenerabilis frater archiepiscope, quod olim tuis precibus annuentes, ius quod a bone memorie Alexandro papa predecessore nostro et inclyte recordationis Bela Hungarorum rege ac Ecclesia Colocensi, uidelicet ut Hungarici reges ab archiepiscopis Strigoniensibus semper debeant coronari, Strigoniensi metropoli fuit manifestate recognitum, sicut in eorum authenticis continetur, et felicis recordationis Clemens et Celestinus predecessores nostri suis litteris confirmarunt, ius quoque quod habes in conferendis ecclesiasticis sacramentis regibus et reginis Hungarie ac heredibus eorumdem, et iurisdictionem  ecclesiasticam quam in prepositos et officiales regie domus habes, quam idem predecessor noster Celestinus Ecclesiam Strigoniensem habere decreuit iurisdictionem etiam quam obtines in preposituris et abbatiis regalibus Ecclesie Strigoniensi per Hungariam ubicunque subiectis  , decimas insuper, primitias, et incensum que de camera regis Ecclesie memorate debentur, sicut omnia de ratione uel consuetudine ad Ecclesiam tuam pertinere noscuntur, tibi suisque successoribus auctoritate curauimus apostolica confirmare. uolentes igitur ea que per nos et predecessores nostros uestre sunt Ecclesie confirmata eidem in perpetuum illibata  seruari, auctoritate presentium districtius inhibemus ne uos uel ipsam Ecclesiam super eis presumat quisquam temere molestare. Nulli ergo omnino hominum liceat hanc paginam nostre confirmationis infringere uel ei ausu temerario contraire. Si quis autem hoc attentare presumpserit, etc., usque incursurum.

Datum Laterani, uII Idus Maii, pontificatus nostri anno duodecimo.



XLIu. EPISCOPO ET MAGISTRIS P. CIRCATORI MAIORIS ECCLESIAE ET CANONICO SANCTI SALuATORIS METENSIS. Ut I. monachum cogant ad monasterium suum redire. 

Constitutis in presentia nostra Hysemhardo monacho  et procuratore abbatis Sancti uincentii Metensis dilectum filium A. subdiaconum et capellanum nostrum concessimus auditorem. Coram quo monachus proposuit memoratus quod cum olim infra annos existens in monasterio Belliprati Cisterciensis ordinis monachalem habitum suscepisset, et fuisset ibidem aliquandiu conuersatus, tandem per abbatem loci eiusdem ab obseruantia ordinis absolutus, et a parentibus traditus litteralibus disciplinis, postmodum fuit ad seruitium Metensis cancellarii euocatus. Tandem uero ad apostolicam sedem accedens, de mandato nostro a prefato abbate receptus exstitit in monachum et in fratrem, et ipso et conuentu consentientibus preposituram et administrationem, duobus monachis amotis ex ea, fuit regulariter  assecutus. Cuius promotioni dicti monachi plurimum inuidentes, quadam nocte cum complicibus suis irruentes in eum, ipsum nequiter uerberarunt, et plagis impositis abierunt semiuiuo relicto. Cumque super hoc per abbatem predictum suam non posset assequi rationem, tandem querela deposita coram uenerabili fratre nostro archiepiscopo Treuerensi, ab ipso et iudicibus assignatis ab eo ad nostram fuit audientiam appellatum. Quare a Metensi monasterio uiolenter eiectus, ab ipsis fuit nequiter uerberatus, et arrepto itinere ad sedem apostolicam ueniendi, dictus abbas de consilio monachorum ipsorum positis eidem insidiis ipsum capi fecit et rebus omnibus spoliatum carceri mancipari: a  cuius manibus, prout Domino placuit, liberatus, iter quod inceperat consummauit, et in nostra presentia constitutus super predictis et aliis multis excessibus contra prefatum abbatem litteris ad quosdam iudices impetratis a nobis, ad propria est reuersus. Cumque fecisset citari abbatem, idem ira commotus intempestiue noctis silentio ad domum in qua manebat destinata multitudine armatorum ostia frangi fecit; nec mortis euasisset periculum, nisi submissus per tectum clanculo recessisset. Ceterum idem abbas per alias litteras iterato citatus ab eis, ipsas proiecit in lutum. Propter quod et alia multa dicti iudices ipsum excommunicationis sententia  innodarunt. Cum ergo dictus monachus uagus iret et profugus super terram, abbas Mediani eius mendicitati compatiens, de consensu capituli sui eumdem in monachum recepit et fratrem, donec cum abbatis prefati gratia posset ad suum monasterium remeare. Quo manente ibidem, dictus abbas sibi promisit quod si absolutionis litteras ab abbate Belliprati obtentas ipsi ostenderet, prebendam et locum sibi restitueret sine mora. Quod, uisis litteris, noluit adimplere, sumens contra ipsum occasionem ex eo quod nolebat eidem in hereseos crimine consentire. Tandem uero dictus monachus a quibusdam iudicibus, quos pars aduersa contra eum obtinuerat, euocatus, ad locum sibi prefixum accessit, uno tantum ibidem inuento recedens, et aduersarii  eius ad duos reliquos alibi accesserunt, et obtinuerunt ab eis in absentia sua iniquam proferri sententiam contra ipsum. Postmodum autem per alias litteras ipsum iterum citari fecerunt: quas cum haberet de falsitate suspectas, et iudices utpote aduerse parti fauorabiles et benigni, nollent eius legitimas exceptiones admittere nec ad probandas causas suspicionis arbitros sibi dare, idem ad nostram audientiam appellauit, festum Omnium Sanctorum proximo preteritum terminum sue appellationi prefigens: et sic lite minime contestata, nec super principali habita mentione, recessit a presentia eorumdem, nobis humiliter supplicans ut parcentes eius laboribus et expensis, ipsum recipi faceremus in pace, ad correctionem abbatis et monachorum ipsorum  manus nostras nichilominus apponentes. Ceterum procurator predictus proposuit ex aduerso quod cum idem monachus in duobus monasteriis Cisterciensis ordinis facta professione, in uno illorum monachalem habitum suscepisset, tandem apostatare non metuens, ad prefatum abbatem, hoc tacito, super receptione sua nostras litteras impetrauit; a quo fuit cum summa deuotione receptus. Sed cum postmodum comperisset eumdem Cisterciensis ordinis habitum suscepisse, de consilio fratrum eidem iniunxit ut rediret ad claustrum et ibidem uiueret iuxta Cisterciensis ordinis instituta. Idem ergo a monasterio Metensi recedens, boues eius subripuit fraudulenter; quibus ab eius manibus postmodum  liberatis, cum idem nollet a prefati monasterii uexatione cessare, sepefatus abbas ad dilectum filium uilariensem abbatem et coniudices suos contra eum obtinuit scripta nostra, ut uidelicet si constaret eisdem dictum I. fuisse monachum ordinis supradicti, auctoritate nostra sibi sub anathematis pena iniungerent quod ad monasterium rediens derelictum, abbatem non presumeret ulterius infestare.

Qui cum uellent procedere iuxta traditam sibi formam, dictus I. ad presentiam nostram accedens, ad uenerabilem fratrem nostrum Tullensem episcopum et coniudices suos nostras litteras impetrauit, nullam facientes de aliis mentionem. Quod abbas attendens, ipsis fecit per suos iudices inhiberi ne occasione illarum in causa procedere attentarent. Quibus id  efficere non curantibus, idem abbas ad nostram audientiam appellauit. At ipsi, appellatione contempta, sententiam excommunicationis in eum nichilominus protulerunt. Quare ipse, nuntio ad sedem apostolicam destinato, ad abbatem Sancti Arnulphi et coniudices suos a nobis obtinuit demandari ut si constaret eisdem prefatum abbatem post appellationem ad nos interpositam a prefato episcopo suisque coniudicibus excommunicatum fuisse et processisse in causa dictum episcopum post inhibitionem iudicum predictorum, latam sententiam excommunicationis in eum denuntiantes penitus esse nullam, si predictum monachum inuenirent Cisterciensis ordinis habitum suscepisse et quod abbas eum recepisset ignarus, eumdem redire ad claustrum censura ecclesiastica  cercerent, ab impetitione ipsius dictum abbatem nichilominus absoluentes. Quod ipsi super iis inquisita et cognita ueritate fideliter exsequi, procurarunt, nobis humiliter supplicantes ut processum illorum, tanquam legitimum dignaremur auctoritate apostolica confirmare. Cum igitur capellanus predictus hec et alia que proposita fuerant coram eo nobis plene ac fideliter retulisset, quia per confessionem ipsius I. fuisse receptum in alio monasterio constitit euidenter, discretioni uestre per apostolica scripta mandamus quatenus ne dictum cenobium Sancti uincentii ulterius grauetur laboribus et expensis, ipsum ab impertitione ipsius I. sublato appellationis obstaculo absoluatis, eum  ecclesiastica censura cogentes ut ad monasterium suum redeat et suum ibidem impendat domino famulatum. Quod si non omnes, etc., tu ea, frater episcope, cum eorum altero, etc.

Datum uiterbii, uII Kal. Iunii, pontificatus nostri anno duodecimo.



XLu. ILLUSTRI REGI ARMENIAE. Persuadetur ut treugas ineat cum comite Tripolitano. 

Super discordia que de principatu Antiocheno inter te occasione nepotis tui et comitem Tripolitanum peccatis exigentibus est suborta uehementissime contristamur, uerentes ne adhuc de ipsa proueniat graue rerum dispendium, multa corporum  strages, et ingens periculum animarum, quodque non leuiter est timendum, a perfidis Saracenis nobilis Antiochia occupetur in tuam non solum et suam, uerum etiam totius Christianitatis iniuriam et iacturam. Quantumlibet autem partem tuam iustificare nitaris, sicut per litteras tuas et dilectos filios Tarsensem electum et . . . fratrem hospitalis Teutonicorum nobis suggerere studuisti, uidetur tamen uiris prudentibus tam in diuino quam in humano iure peritis tua in hoc petitio minus iusta quod postulas ante litis ingressum absque iudicio nepoti tuo restitui Antiochiam uel apud alium sequestrari, cum etsi alterutrum fuerit faciendum, cognitione habita in iudicio per sententiam debeat diffiniri, eo quod cum predictus comes ipsius ciuitatis possessionem  obtineat, absque iudicio non debeat illa destitui secundum leges et consuetudines approbatas. In hoc etiam tua uidetur intentio minus recta quod super eodem negotio et iustitiam tibi postulas exhiberi et uiolentiam non desinis exercere, cum simul non sit et armis et legibus contendendum. Hec autem, fili carissime, sententiando non dicimus, sed multorum sententias referendo, ut intelligas quam benigne curauerimus te tractare, cum te hactenus ab impugnatione Antiochie non cessante, ad tuam petitionem iam tertio causam istam diuersis iudicibus duxerimus committendam, qui semper tibi secundum iuris ordinem obtulerunt iustitiam exhibere. Unde prefatus comes de nobis conqueritur pro eo quod te per censuram ecclesiasticam non  compellimus ab eius impugnatione cessare, cum ipse paratus sit secundum ordinem iuris subire iudicium, et tu nolis. Multiplici tamen necessitate pensata, ita duximus prouidendum, ut dictum comitem precibus, monitis et consiliis efficaciter inducamus quatenus uenerabili fratri nostro Petro patriarche Antiocheno, uiro utique honesto, prouido, et fideli, neutri parti de iure suspecto, castellum Antiochie tenendum committat donec in iudicio de iustitia cognoscatur, ut ei tandem illud assignasset pro quo fuerit iusta sententia promulgata, prouisis sibi expensis a partibus ad ipsius castelli custodiam opportunis, et promissione sibi a magistris Hospitalis et Templi solemniter facta quod eum  ad custodiendum ipsum castellum pro posse iuuabunt.

Nos enim, actore Deo, uirum a latere nostro disposuimus destinare qui sine acceptione personarum et munerum de causa ista cognoscat, et eam sublato cuiuslibet contradictionis et appellationis obstaculo preuia ratione decidat. Unde serenitatem tuam rogandam duximus et monendam, in remissionem tibi peccaminum iniungentes quatenus cum prefato comite treugam ineas et obserues, ut prescripta possint discrimina euitari. Sicque Templarii, de quibus ualde conquereris, a tua offensione cessabunt, dummodo tu illos desistas offendere, ac de castro Gaston postulatam sepe iustitiam non deneges exhibere  . Hec est enim causa precipua  quam contra te habere uidentur, quod uidelicet castrum illud eis restituere contradicis, nec etiam uis de illo eis exhibere iustitiam sepe monitus et rogatus a nobis. Unde cum uim ui repellere omnes leges et omnia iura permittant, ab iis maxime qui uim repellendo irregularitatem non contrahunt, cum clerici non existant, uidetur plerisque quod contra te offendentem se possint defendere tibique impugnanti ualeant repugnare; presertim cum illa eis subtrahas uiolenter per que consueuerunt et debent expugnare paganos; cumque tu castrum illud contra eos detineas et defendas, mirabile non uidetur si ipsi contra te Antiochiam manuteneant et defendant,  in cuius pertinentiis non animam obtinent portionem, cum longe aliud sit defendere quam offendere, ac repugnare sit quam impugnare diuersum. Fatentur enim hoc quoque sibi ex indulgentia bone memorie Alexandri pape predecessoris nostri licere, postulantes id ipsum a nobis in instanti sibi necessitatis articulo indulgeri, alioquin plures ex ipsis terram sanctam se asserunt relicturos. Quos tamen blande studuimus consolari, uolentes ut, si super datum fuerit, inter te et illos firma concordia reformetur; quia, cum sint uiri strenui et potentes, multum tibi et prodesse possunt et, quod Deus auertat, obesse. Monemus ergo celsitudinem tuam, quam sincere dilectionis brachiis amplexamur, et exhortamur in Domino quatenus ad ea que  prediximus pium habeas cum deuotione respectum. Nec putes quod illa dixerimus in fauorem prefati comitis, qui per illud horribile facinus quod in patrem et dominum suum inique commisit  fauorem demeruit, nec ob gratiam Templariorum, quos magis uolumus in sue religionis puritate persistere quam aduersum te hostiliter dimicare. Sed prudenti consilio ista pensauimus propter necessitates urgentes, ut communis utilitas preferatur. Quocirca modis omnibus expedit et oportet ut si etiam dictus comes ad sequestrationem castelli non posset induci, cum ad eam non possit forsan de iure compelli, treuge nichilhominus fiant et firmiter obseruentur, donec huiusmodi controuersia mediante iustitia terminetur;  ad quam utique sopiendam uirum prudentem, sicut prediximus, cum Dei auxilio curabimus destinare, per quem testes qui fuerint nominati, si se gratia; odio, uel timore subtraxerint, compelli mandabimus perhibere testimonium ueritati. Si qua uero partium tam necessario et sano consilio noluerit acquiescere, per censuram ecclesiasticam et tam per indigenas quam etiam peregrinos eam precipimus cerceri.

Datum uiterbii, II Non. Iunii, pontificatus nostri anno duodecimo.



XLuI. ABBATI ET CONuENTUI SANCTI BENEDICTI FLORIACENSIS. Ut bona alienata reuocare possint. 

 Quoniam per administrationem improuidam et dissolutam incuriam prefatorum pro alienationibus illicitis factis ab ipsis quamplures Ecclesie in temporalibus non modicum sustinent detrimentum, nobis, quibus est Ecclesiarum omnium sollicitudo commissa, ex officii debito pastoralis incumbit post causam taliter uulneratam remedium competens inuenire, quod obducere possit et debeat huiusmodi uulnerum cicatrices. Cum igitur a nobis duxeritis postulandum ut reuocandi ea que de nobis Ecclesie per abbates eiusdem illicite alienata fuerint uel concessa in eius preiudicium et grauamen uobis auctoritatem tribuere dignaremur, nos uestris  precibus inclinati, uobis duximus concedendum ut ea que ab ipsis abbatibus inueneritis alienata illicite uel concessa uobis liceat ad ius ipsius appellatione remota legitime reuocare. Nulli ergo, etc. hanc paginam nostre concessionis infringere uel ei ausu temerario contraire. Si quis autem hoc attentare presumpserit, etc. Usque incursurum.

Datum uiterbii, Nonis Iunii, pontificatus nostri anno duodecimo.



XLuII. EISDEM. Confirmatur compositio facta cum archiepiscopo Senonensi. 

Solet annuere sedes apostolica piis uotis et honestis  petentum precibus fauorem beneuolum impertiri. Eapropter, dilecti in Domino filii, uestris iustis postulationibus grato concurrentes assensu, compositionem inter uos ex parte una et bone memorie Willelmum archiepiscopum et capitulum Senonense ex altera super Ecclesia de Loriaco initum et scriptis authenticis roboratam, sicut sine prauitate prouide facta est et ab utraque parte sponte recepta, et in eisdem authenticis plenius continetur, auctoritate apostolica confirmamus et presentis scripti patrocinio communimus. Nulli ergo omnino hominum liceat hanc paginam nostre confirmationis infringere uel ei, etc. Usque incursurum.

Datum uiterbii, III Kal. Iunii anno duodecimo.



XLuIII. ABBATI ET FRATRIBUS SANCTI BENEDICTI SUPER LIGERIM. Confirmatur eis quoddam priuilegium Alexandri Pape. 


In litteris felicis recordationis Alexandri pape predecessoris nostri hec de uerbo ad uerbum perspeximus contineri.

»ALEXANDER episcopus, seruus seruorum Dei dilectis filiis abbati et fratribus Sancti Benedicti super Ligerim salutem et apostolicam benedictionem.

»Quod, aliqua necessitate instante, noscitur institutum, postmodum necessitate cessante debet, et quod eius gratia est inductum simili modo cessare.  Hac siquidem consideratione prouocati, et Ecclesie uestre, que proprie beati Petri iuris existit, tranquillitati et paci in posterum precauere uolentes, auctoritate apostolica duximus statuendum ut licet archiepiscopi aut episcopi propter presentiam nostram aliquod onus ad presens obedientiis uestris imponant, nulli eorum fas sit post hac occasione illa contra antiquam consuetudinem uestram a fratribus uestris per obedientias constitutis aliquas exactiones imponere aut quidlibet ab eis exigere.

»Datum Senonis, uI Idus Martii.« Quod igitur ab ipso predecessore nostro prouida fuit deliberatione statutum ratum et firmum habentes, ad exemplar eiusdem illud precipimus inuiolabiter obseruari.

 Datum uiterbii, III Kal. Iunii, pontificatus nostri anno duodecimo.



XLIX. EISDEM. Ut burgenses suos non deprimant onere seruitutis. 

Nemini debet titulus seruilis conditionis apponi qui priuilegio debet libertatis gaudere. Inde est quod ad exemplar felicis recordationis Alexandri pape III predecessoris nostri, auctoritate duximus apostolica prohibendum ne burgenses suos, qui infra tempus statutum legibus, super statu sue conditionis nulla sunt questione pulsati, deprimere quisquam presumat onere seruitutis.

Datum uiterbii III Kal. Iunii, etc.



L. ABBATI SANCTI BENEDICTI FLORIACENCIS. De limitatione parochie de uillari. 


Ea que ratione preuia statuuntur, firma debent et illibata persistere, et in recidiue contentionis scrupulum relabantur apostolico conuenit presidio communiri. Ea propter, dilecti in Domino filii uestris iustis postulationibus inclinati, limitationem parochialis ecclesie uestre de uillari, sicut a bone memorie Henrico Senonensi archiepiscopo rationabiliter facta est, auctoritate apostolica confirmamus et presentis scripti patrocinio communimus. Nulli ergo, etc., hanc paginam nostre confirmationis infringere uel ei, etc., usque incursurum.

 Datum ut in aliis.



LI. ABBATI CONuENTUI BEATI GERMANI AUTISSIODORENSIS. Ut liceat illis reuocare bona alienata. 

Quoniam per administrationem improuidam et dissolutam incuriam prelatorum pro alienationibus illicitis factis ab ipsis quamplures Ecclesie in temporalibus non modicum sustinent detrimentum, nobis, quibus est Ecclesiarum omnium sollicitudo commissa, ex officio debiti pastoralis incumbit, post causam taliter uulneratam, remedium competens inuenire quod obducere possit et debeat huiusmodi uulnerum cicatrices. Cum igitur a nobis duxeritis  postulandum ut reuocandi ea que de bonis Ecclesie uestre per abbates eiusdem illicite alienata fuerant uel concessa in eius preiudicium et grauamen, uobis auctoritatem tribuere dignaremur, nos uestris precibus inclinati uobis duximus concedendum ut ea que ab ipsis abbatibus inueneritis alienata illicite uel concessa, uobis liceat ad ius ipsius appellatione remota legitime reuocare. Nulli ergo, etc., hanc paginam nostre concessionis infringere, etc., usque incursurum.

Datum uiterbii, III Kal. Iunii, pontificatus nostri anno duodecimo.



LII. ABBATI ET CONuENTUI SANCTI BENEDICTI FLORIACENSIS. Ne Ecclesie illorum possint interdici uel excommunicari. 


Iustis petentium desideriis dignum est nos facilem prebere consensum, et uota que a rationis tramite non discordant effectu prosequente complere. Cum igitur monasterium uestrum, sicut in authentico bone memorie Alexandri pape predecessoris nostri perspeximus contineri, ad ius et proprietatem beati Petri nullo mediante pertineat, nos uestris precibus inclinati, auctoritate presentium inhibemus ne quis archiepiscopus uel episcopus in Ecclesias monasterio ipsi subiectas absque manifesta  et rationabili causa excommunicationis uel interdicti sententias audeat promulgare, uel ab eodem monasterio procurationem exigere, uel correctionem in ipsum exercere presumat nisi de mandato sedis apostolice speciali. Nulli ergo omnino hominum liceat hanc paginam nostre inhibitionis infringere uel ei, etc., usque incursurum.

Datum uiterbii, uI Idus Iunii, anno duodecimo.



LIII. EPISCOPO, ET STEPHANO CANONICO, ET IOANNI ARCHIPRESBYTERO SANCTI IOANNIS SUTRINENSIS. Confirmatur sententia quedam lata pro ipsis. 

Cum dilectis filiis Ottouiano et archipresbyteris et cleris ecclesiarum Sancti Laurentii de Capranica  ex parte una, et Sancti Christine Sutrinensis diecesis ex altera litigantibus super bonis uite quondam archipresbyteri eiusdem ecclesie Sancte Christine, dilectum filium Alatrinum subdiaconum et capellanum nostrum concesserimus auditorem, ex parte clericorum sancti Laurentii fuit propositum coram eo eumdem u. annum quartumdecimum tunc agentem se suaque obtulisse ipsi Ecclesie materno interueniente consensu, ac de bonis illius Ecclesie per quatuordecim annos et amplius enutritum, et in ea omnes ordines assecutum, nec non peritiam scribendi adeptum, litteras, cantum et alia officia ecclesiastica didicisse, quorum omnium exercitio huiusmodi acquisierat  facultates; et eo intuitu asserebant ad se bona omnia pertinere ipsius, qui decesserat intestatus. Dicti autem clerici Sancte Christine proponere curauerunt econtra quod cum dictus u. ab Ecclesie sue clericis in eorum concanonicum electus fuerit, et per bone memorie diecesanum episcopum translatus ad ipsam nullo penitus reclamante, nec non per decem et septem annos pacifice commoratus ibidem, ac per te, frater episcope, dicti episcopi successorum archipresbyter in sua Ecclesia institutus, archipresbytero Sancti Laurentii preces specialiter interponente pro ipso, ea que postmodum et primitus per parcimoniam, artificiolum, et studium suum, et puerorum doctrinam nactus fuerat ad eamdem Ecclesiam deuolui debebant sine aliqua  questione. Pars uero altera studuit replicare se a te, frater episcope, postulasse prefatum archipresby terum, tunc simplicem canonicum sibi restitui ut suum oblatum, et te precibus quorumdam deuictum id efficere noluisse: sicque suam negligentiam, si qua fuerat, excusabat. Nos igitur iis et aliis a patribus propositis coram auditore prefato intellectis, cum de oblatione ac pacifica translatione archipresbyteri sepedicti nobis facta fuerit plena fides, ea que idem archipresbyter habuerat antequam ad secundam Ecclesiam a prima translatus fuisset prime, cetera omnia curauimus adiudicare secunde; ita tamen quod si probatum fuerit de bonis prioribus uel eorum prouentibus ab eodem aliqua postea conquisita fuisse, illa ipsi ecclesie Sancti Laurentii applicentur.  Quocirca discretioni uestre per apostolica scripta mandamus quatenus id quod a nobis est sententialiter diffinitum faciatis per censuram appellatione remota firmiter obseruari. Quod si non omnes, etc. tu, frater episcope, cum eorum altero, etc.

Datum uiterbii, XIII Kal. Iulii, pontificatus nostri anno duodecimo.



LIu. ARCHIDIACONO ET W. ET R. PRIMICERIIS CIuITATENSIBUS. Confirmatur sententia quedam. 

Cum olim inter clericos Sancti Seuerini de castro Sancti Seueri ex parte una, et ecclesiarum Sancti Nicolai, Sancte Marie, ac Sancti Ioannis castri eiusdem Ciuitatensis diecesis ex altera, super processionibus  in diebus Rogationum tam in eundo quam redeundo ad Sancti Seuerini ecclesiam exhibendis, celebrando sextam ibidem, et sermonem in Dominica Palmarum ad populum faciendo, nec non etiam pulsationibus campanarum questio mota esset, abbas Terre Maioris ordinarius iudex eorum de meritis ipsius cause sufficienter instructus, clericos predictarum ecclesiarum super premissis omnibus ecclesie Sancti Seuerini per diffinitiuam sententiam condemnauit: quam profecto sententiam cum iidem clerici recepissent et aliquanto tempore sine contradictione seruassent, nitentibus demum eis uenire temere contra ipsam, clerici Sancti Seuerini ad bone memorie Dragonariensem episcopum et magistrum P. Canonicum Troianum apostolicas litteras impetrarunt,  quarum auctoritate clerici prefatarum ecclesiarum ab episcopo ipso citati, mandato apostolico intellecto promiserunt se supradicta omnia firmiter seruaturos, eaque inuiolabiliter obseruare dictus episcopus eis sub excommunicationis pena precipit, et sic postmodum quod per antedictum abbatem et eumdem episcopum prouide factum fuit, per sedem exstitit apostolicam confirmatum. Nuper autem cum inter Nicolaum ecclesie Sancti Seuerini ex parte una, et Thomam Sancti Nicolai ac Mauritium Sancte Marie ex altera procuratores, super iis questio uerteretur, dilecto filio Tullio subdiacono et capellano nostro eos commisimus audiendos: in cuius presentia procuratores clericorum dictarum ecclesiarum,  uidelicet Sancti Nicolai et Sancte Marie, recognouerunt omnia supradicta, eo quod de sexta canenda premissum est duntaxat excepto. Ne igitur lites que iusto iudicio sunt decise calumniantium uitio reuiuiscant, discretioni uestre per apostolica scripta precipiendo mandamus quatenus dictos clericos Sancti Nicolai et Sancte Marie ad hec omnia inuiolabiliter obseruandum, secundum quod a predictis abbate nec non etiam et episcopo est statutum, monitione premissa per censuram ecclesiasticam sublato appellationis obstaculo compellatis. Quod si non omnes, etc. duo uestrum, etc.

Datum uiterbii, XII Kal. Iulii, pontificatus nostri anno duodecimo.



Lu. CONSULIBUS ET CIuIBUS IANUENSIBUS. Ut treugas ineant cum Pisanis. 


Licet ubicunque locorum scissura discordie fraternitatem diuideret Christianam, nos, qui secundum Apostolum non ualemus, quocunque scandalizante, non uri, feruenti compassionis sartagine frigeremur, de discordia tamen inter uos et ciues Pisanos exorta, tanto ardentiori caritatis igne perurimur quanto grauiora per eam et prouenisse iam et posse adhuc etiam prouenire pericula intuemur. Per hanc enim non solum grandia damna rerum et grauia discrimina personarum cum immanibus animarum dispendiis utrique supereminent ciuitati, uerum  etiam Ecclesia pene tota colliditur, et necessarium terre sancte subsidium impeditur; quinimo uerendum est plurimum ne quatuor illi angeli, quibus datum est secundum Ioannem nocere terre ac mari, lethalia instrumenta sibi de ciuitatibus uestris faciant, per que maris et aride uniuersitatem affligant, dum uos utriusque contermini per mutue seditionis offensas, sic unius etiam littora suprema concutitis quod alterius quoque non modica spatia conturbatis. Hoc igitur quidam Patrum et predecessorum nostrorum pro sui officio attendentes, multifarie multisque modis operam impenderunt ut inter uos pacis federa reformarent; et cum in aliquibus aliqui profecissent, nouissime tandem felicis recordationis Clemens papa predecessor noster pacem  perfecit eamdem. Que cum postmodum, superseminante zizania homine inimico, in malum fuerit discordie recidiue relapsa, nos demum, propitiante Domino, ad officium summi pontificatus assumpti pacem inter uos, tum ex officii nostri debito, tum ex sincero quem circa utramque gerimus ciuitatem dilectionis affectu, zelantes multiformiter laborauimus per sollicitudines utique multiformes, sepissime dirigendo litteras, nuntios et legatos, ut ad unitatis concordiam et concordie unitatem reducere uos possemus: et nisi eo qui operibus pacis inuidet faciente processus dilectorum filiorum de Tilieto et Sancti Gualgani abbatum, qui super hoc diu multumque studiosissime laborarunt, impeditus fuisset,  utraque iam ciuitas in deliciis bone uoluntatis et requie opulenta sederet. Quapropter etsi reipsa per astutias Satane in malignum reducta, ne nouissima eius fiant peiora prioribus formidetur, sperantes tamen in eo qui est actor pacis et caritatis amator quod sicut incipere nos permisit, ita quoque nos faciet huiusmodi sanctum pacis negotium consummare, uniuersitatem uestram rogamus et obsecramus in Domino, per apostolica uobis scripta sub diuini iudicii obtestatione mandantes, quatenus non tam priuatis uestris incommodis quam publicis uniuersalis Ecclesie dispendiis occurrendo que de predicta noscuntur discordia prouenire, cum memoratis ciuibus saltem treugas interim ineatis, quibus apostolica scripta direximus ut satisfaciant uobis de  damnis que nouiter intulisse dicuntur, uel in manibus uenerabilis fratris nostri Pisani archiepiscopi cautionem prestent idoneam quod ad mandatum nostrum competenter satisfaciant super ipsis, et una cum eodem ac uenerabili fratre nostro Ianuensi archiepiscopo simul etiam et abbatibus antedictis ac nuntiis Pisanorum, quos propter hoc ad nostram presentiam euocamus, usque ad festum Assumptionis beate Marie proximo uenturum, uel ante quam citius posset fieri, aliquos uiros prouidos ad sedem apostolicam destinetis, commissa sibi plenaria potestate ut omnium uestrum uice circa singula contingentia processuri obseruanda recipiant que cum consilio nostro presentibus archiepiscopis memoratis predicti abbates super ipso prouiderint negotio  disponenda, de nullo penitus hesitantes; quia, cum auctoritatem plenariam super eosdem habeamus abbates, eos sicut oportuerit et decuerit inducemus ut non declinantes ad dexteram uel sinistram, regia tantum uia, utriusque partis commoditate prospecta procedant, adhuc etiam eis sub interminatione anathematis iniuncturi ut in eo quod concorditer statuerunt aut modo statuent, uel in alio, si quod postmodum fuerit statuendum, debitam prouidentiam et rectitudinis equitatem obseruent. Alioquin, ne tantum periculum animarum, rerum damnum, et personarum dispendium negligere uideamur, aduersus eos qui tam sanctam exhortationem contempserint in enormem iacturam totius populi Christiani,  officii nostri debitum exsequemur.

Datum uiterbii, XII Kal. Iulii, anno duodecimo.



LuI. STEPHANO CANTUARIENSI ARCHIEPISCOPO. S. R. E. CARDINALI. De electione episcopi Lincolniensis. 

Ad nostram noueris audientiam peruenisse quod decanus et capitulum Lincolniensis Ecclesie recepto mandato nostro super electione pontificis canonice celebranda, dilectum filium Hugonem uellensem archidiaconum sibi concorditer in Episcopum elegerunt  ; cuius electioni rex suum assensum dicitur prestitisse. Utrum autem in ipsa electione  canonice sit processum, an illa praua consuetudo seruata propter quam interregnum et sacerdotium grauis est suscitata discordia, ignoramus. Tenor enim litterarum prefati regis ad utrumque se habet, cum contineatur in ipsis quod decanus et capitulum Lincolniense, requisito assensu regis ac prestito, predictum archidiaconum in episcopum elegerunt. Licet autem assensus huiusmodi electioni non facte sed faciende sit prestitus, potest tamen intelligi de assensu qui pro facienda pontificis electione requiritur; et hoc non preiudicat ecclesiastice libertati, dummodo sine mora et difficultate prestetur, ne prouisio uacantis Ecclesie nimium differatur. Et potest intelligi de assensu qui prestatur pro aliqua certa persona in episcopum  eligenda. Et hoc ecclesiasticam libertatem impugnat; quoniam electionis perit iudicium si eum eligi tantum oporteat quem rex prius duxerat approbandum. Cum igitur a te sit huius electionis confirmatio postulanda, fraternitati tue per apostolica scripta precipiendo mandamus quatenus tres ad minus canonicos de iis qui presentes interfuerunt uniuerso ipsius electionis tractatui tibi facias presentari, et eos super electionis processu diligenter examines, adiurans illos districte in uirtute Spiritus sancti sub obedientie debito quo nobis et tibi tenentur, ut omni gratia et timore postpositis plenam et meram dicant per omnia ueritatem, sub hac ipsa districtione iniungens per litteras tuas decano aliisque  personis Ecclesie memorate, ut singuli tibi sub testimonio litterarum suarum plene ac districte referant huius electionis processum, et si per examinationes huiusmodi electionem ipsam inueneris de persona idonea canonice celebratam, metropolitica illam auctoritate confirmes; alioquin ea penitus irritata, ueritatem nobis non differas intimare. Circa personam autem electi quedam presumptiones uidentur esse notabiles, uidelicet quod cum ipse in curia regis officium exercuerit cancellarii, multas litteras sigillauerit de spoliationibus clericorum, inuasionibus ecclesiarum, mutilatione membrorum, et aliis abusionibus et iniuriis multipliciter irrogatis, quod etiam communicauerit illis qui propter expulsionem monachorum Cantuariensium auctoritate  nostra sunt excommunicationis uinculo publice innodati, quodque de carnis incontinentia sit suspectus, cum filias habeat matrimonio copulatas. Quia uero presumptiones huiusmodi ualide non uidentur, cum non solum minores clerici, uerum etiam plures episcopi sint quorumdam principum cancellarii, quibus tamen non impingitur talis culpa, cum per alios ad hoc etiam deputatos possint huiuscemodi littere sigillari, ne facile posset ostendi quod scienter communicauerit excommunicatis in casibus non concessis, quodque incontinentia eius sit recens, maxime si paruulam prolem non habeat recentis incontinentie sue testem, cum premissam incontinentiam  uel excusare coniugium uel penitentia potuerit abolere, satis eas poteris pertransire, si non appareat coram te qui uelit illas sufficienter opponere ac probare. Illud autem est equanimiter tolerandum, si forte Lincolniense capitulum prefatum archidiaconum sponte ad preces regis elegit. Ne uero Ecclesiarum substantiam occasione filiarum ipsius deperire contingat, astringi poterit ad indemnitatem earum per idoneam cautionem.

Datum uiterbii, XI Kal. Iulii, anno duodecimo.



LuII. EPISCOPO ET ABBATI SANCTI uEDASTI ATREBATENSIS De excommunicatione regis Anglie. 

Cum ad nostrum exsequendum mandatum, maxime  pro ecclesiastica libertate, promptos uos et paratos esse credamus, discretionem uestram rogandam duximus et monendam, per apostolica uobis scripta precipiendo mandantes quatenus cum requisiti fueritis a uenerabili fratre nostro Stephano, Cantuariensi archiepiscopo S. R. E. cardinali, excommunicationis sententiam in Ioannem regem Anglorum, assistentibus uobis ueneralibus fratribus nostris Londoniensi, Heliensi et Wigorniensi episcopis, uel saltem duobus ex ipsis, secundum formam litterarum quas illis direximus, publice ac solemniter proferatis. Quod si non ambo, etc. alter uestrum, etc.

Datum ut in alia per totum.



LuIII. 

 Requisisti de his que testator pro anima sua legat in ultima uoluntate, qualiter sint inter episcopum et Ecclesias diuidenda. Et quidem regulariter uerum est, etc., ut supra lib. XI epist. CCLXII, usque ad hec uerba, patrocinari non debet.

Datum uiterbii, III Kal. Iulii, anno duocimo.



LIX. ABBATI SANCTAE TRINITATIS DE MALOLEONE. Irregularem esse qui alium lethaliter percussit. 

 Significasti nobis per litteras tuas quod cum quidam maleficus ingressus ecclesiam de Bleiseio, Dei timore posthabito, Eucaristiam cum ornamentis altarium et libris ecclesiasticis extra ipsam ecclesiam  asportasset, dilectus filius Laurentius presbyter lator presentium Ecclesie tue regularis canonicus, quem in prefata ecclesia de Bleiseio institueras capellanum, prefatum iniquitatis filium fossorio arrepto percussit; sed si ad mortem fuerit ictus huiusmodi, tu et ipse penitus ignoratis. Cum autem parochiani ecclesie memorate uiderent predictum maleficum ornamenta ecclesie asportantem, arreptis gladiis et fustibus ipsum in eodem loco protinus occiderunt. Prefatus uero Laurentius de sua salute precogitans, euoluto anno sub titulo confessionis tibi rei ordinem reuelauit. Pro quo nobis humiliter supplicasti ut cum eo misericorditer agere  dignaremur. Licet autem contineatur in canone quod si quatuor  homines aut quinque uel plures contra unum hominem rixati fuerint, et ab iis mortuus fuerit uulneratus, quicunque illorum ei plagam imposuit homicida secundum statuta canonum iudicetur, quia tamen in alio canone dicitur de presbytero qui diaconum equitantem percussit, et ipse cadens ex equo ceruice fracta interiit; quod si non ad mortem percussus est, incaute agenti presbytero est penitentia indicenda, ita quod aliquanto tempore a missarum suspensus solemniis, denuo ad sacerdotale officium reuertatur; quod si ueraciter qualicunque percussione presbyteri mortuus est diaconus, nulla hic ratione more sacerdotis permittendus est ministrare, etiamsi uoluntatem non  habuit occidendi, nos in premisso casu credimus distinguendum utrum constare possit quod prefatus sacerdos non inflixit percussionem lethalem, de qua uidelicet, si aliorum non fuissent uulnera subsecuta, percussus minime interisset, quodque percussor uoluntatem non habuit occidendi, nec ipsius studio, consilio, uel mandato processerunt alii contra illum. Et quidem si hoc ita se habet, quod forsan ex eo posset ostendi si certa apparuisset percussio ab eodem inflicta tam modica et tam leuis in ea corporis parte in qua quis leuiter percuti non solet ad mortem ut peritorum iudicio medicorum talis percussio assereretur non fuisse lethalis, cum de ceteris ipsi credendum sit sacerdoti, qui non accusatus uel denuntiatus ab aliquo, sed per seipsum de  sua salute sollicitus consilium expetit salutare, post penitentiam ad cautelam iniunctam in sacerdotali posset officio ministrare, religionis accedente fauore, cum sit canonicus regularis, et sine omni scandalo sacerdotale possit officium exercere. Quod si discerni non possit ex cuius ictu percussus interiit, in hoc dubio tanquam homicida debet ipse sacerdos, etsi forsan homicida non sit, a sacerdotali officio abstinere, cum in hoc casu cessare sit tutius quam temere celebrare, pro eo quod in altero nullum, in reliquo uero magnum periculum timeatur. Utrum autem de illis sit simile sentiendum quorum unus, sed quis omnino nescitur, homicidium perpetrauit, si forsan ad recipiendos sacros ordines presententur,  ut omnes sint pariter repellendi, cum discerni non possit qui debeant inculpabiles iudicari, diligens inuestigator aduertat, quamuis hic casus sit ab illo ualde diuersus. Si uero, quemadmodum perhibetur, sacerdos iste prius ab illo percussus sacrilego, mox eum cum ligone in capite repercussit, quamuis uim ui repellere omnes leges et omnia iura permittant, quia tamen id debet fieri cum moderamine inculpate tutele, non ad sumendam uindictam, sed ad iniuriam propulsandam, non uidetur idem sacerdos a pena homicidii penitus excusandus, tum ratione instrumenti cum quo ipse percussit, quod cum sit graue, non solet leuem plagam inferre,  tum ratione partis in qua fuit ille percussus, in qua de modico ictu quis solet lethaliter ledi; maxime cum secundum uulgare prouerbium asseratur quod qui ferit primo, ferit tangendo; qui uero ferit secundo, ferit dolendo. Unde, pensatis omnibus, ei creditur expedire ut cum humilitate abstineat a sacerdotali officio exsequendo.

Datum uiterbii Kal. Iulii, pontificatus nostri anno duodecimo.



LX. FRATRI ASTORCIO MONACHO DE MANSO ADAE CISTERCIENSIS ORDINIS. De monacho qui medicinam exercuit. 

Oblata nobis tua petitio continebat quod cum  adhuc in seculo morareris et medendi officium exerceres, adhibuisti cuidam monacho medicinam, uerum cum te illicitis negotiis implicato et tardante regredi ad eumdem, ipse cum purgatus iam esset, mandatum quod ei dederas super sua custodia uilipendens, sibi a prohibitis non cauisset, morbum pariter et mortem incurrit. Licet autem de abbatis tui consilio sacros ordines gradatim fueris assecutus, quia tamen ex eo conscientia te remordet quod si adhibuisses exactiorem diligentiam circa eum, euentum talem forsitan euitasses, nos consulere studuisti an in susceptis debeas ordinibus ministrare. Quo circa discretioni tue per apostolica scripta mandamus quatenus si est ita, et aliud canonicum non obsistat, sub timore diuino ministres in ordinibus  iam susceptis, pro iis et aliis excessibus expiandis monasticam regulam diligentius obseruando.

Datum uiterbii, Kal. Iulii, anno duodecimo.



LXI. PRIORI S. HONORATI ARELATENSIS. De causa quadam matrimoniali. ( [

Ex tenore tuarum litterarum accepimus quod cum Petrus et M. mulier in annis maioribus constituti per uerba de presenti matrimonium contraxissent, quidam dicens illos quinto se consanguinitatis gradu contingere, coram te cepit matrimonium accusare: qui demum iuxta formam canonis prestito iuramento ad fundandam intentionem  suam duos testes inducens, consanguinitatem ipsam taliter computauit. Malenutrita, inquiens, et uir eius Causitum atque Mariam, Causitus uero Guiscardum, Guiscardus Mariam, Maria Gilium, Gilius nuptam Petro. Item, Maria uxorem Bernardi Amalrisci, que Beatricem uxorem Bernardi Aldeberti, que Beatricem uxorem Bernardi de Regordano, qui Petrum de quo agitur genuerunt: quem alter testium in omnibus est secutus; reliquus uero consanguinitatis gradus hoc modo distinxit. Malenutrita et uir ipsius Causitum atque Mariam, Causitus autem Guiscardum, Guiscardus matrem Gilii, Gilius sponsam Petri. Item, Maria  uxorem Bernardi Amalrisci, uxor Bernardi Amalrisci uxorem Bernardi Aldeberti, uxor Bernardi Aldeberti Beatricem matrem Petri genuisse noscuntur  . Porro accusatoris pars consanguinitatem sufficienter probatam asseruit ex depositionibus predictorum. Cum enim consanguinitatis gradus competenter distinxerint, nocere non poterat quod nomina quarumdam non expresserunt personarum, cum demonstratio seu circumlocutio loco proprii nominis habeatur  , adiiciens quod etsi dictum unius testis. qui trium personarum nomina non expressit, reputaretur forsan inualidum assertioni tamen accusatoris et testis alterius in hoc articulo standum erat, cum in decreto Paschalis inueniatur quod in omni  negotio principalis persona de re  sibi nota ueritatem dicens pro teste merito est habenda, cui quidem uno adhibito, duo testes efficiuntur. Preterea superuacuo uideretur esse statutum ut cum iuramento deberet recipi accusator, nisi ei crederetur in hoc articulo tanquam testi. Ad hec autem fuit aduerso propositum quod cum iuxta canonicas sanctiones non solum gradus distinguendi sint sed etiam personarum nomina designanda, et predicti accusator et testes in quarumdam defecerint nominibus personarum, profecto ex depositionibus eorumdem nichil penitus probabatur  . Nec obstat quod altera pars proposuit demonstrationem uicem nominis  obtinere; quia tunc demum demonstratio seu circumlocutio proprii  nominis uicem supplet cum potest de corpore seu persona constare. Unde cum personarum illarum quarum nomina minime sunt expressa nulla prorsus memoria habeatur, utpote longis retroactis temporibus defunctarum, huiusmodi circumlocutio non est pro nomine proprio admittenda, maxime cum uideatur ibi obscuritatem ingerere manifestam ubi dicitur: Maria genuit uxorem Bernardi Amalrisci, uxor Bernardi Amalrisci genuit uxorem Bernardi Adelberti, cum ista compossibilia esse potuerint, ut et Maria uxorem Bernardi Amalrisci et alia uxor Bernardi Amalrisci uxorem Bernardi Aldelberti genuerit que Maria filia non fuisset, ut uerbi gratia, si Bernardus Amalrisci diuersas habuisset uxores. Ex eadem quoque fuit parte propositum regulariter  esse uerum ut nulli prorsus accusatori credi debeat tanquam testi, cum iuxta sacrorum canonum instituta nullus in eodem negotio simul esse possit accusator et testis. Supradictum uero Paschalis capitulum dicebatur ad fraterne correctionis causam, in qua non secundum iudiciarium ordinem, sed potius iuxta regulam euangelicam proceditur, restringengendum quod ex ipsius tenore capituli colligitur euidenter. Sic enim in Euangelio continetur: si  peccauerit in te frater tuus, corripe eum inter te et ipsum solum. Si te non audierit, adhibe tibi unum uel duos testes , etc. Et tunc etiam huiusmodi testis adhibitus, non quidem commissi criminis, sed fraterne commotionis potius testis erit. Fuit quoque subsequenter adiunctum quod non ideo accusator cum iuramento recipitur  ut ei credi debeat tanquam testi, sed cum in causa matrimonii quoad quedam laxius quam in aliis negotiis procedatur, dum ad testimonium admittuntur tam domestici quam affines, et recipitur etiam testimonium de auditu, cuiusdam compensationis intuitus fuit a sacris canonibus introductum ut accusator cum solemnitate quadam, uidelicet iuramento, reciperetur. Nec tamen ideo ut testis debet  recipi dictum eius. Nam et in aliis controuersiis, licet quis prestet calumnie sacramentum, non tamen ei creditur tanquam testi. Preterea dictum unius testis, qui propinquitatem habere asserit per se notam, ex eo inualidum uidebatur quia, cum secundum communem loquendi usum, dum quis dicit librum aliquem per se nosse, intelligatur illum suo studio didicisse, dictus testis uidebatur impossibile fuisse testatus: qui cum nondum quinquagesimum annum attigerit, illorum consanguinitatem suo studio se nosse proposuit qui iam centum annis elapsis decessisse noscuntur. Preterea cum alius testis ea que super consanguinitate deposuit a Maria Lamberti se didicisse firmauerit, ac Maria iurata postmodum  dixerit se de illis nichil scisse penitus uel etiam audiuisse, illorum dicta sic asseruit pars altera benigne interpretanda, ne alteruter de periurio arguatur, ut uidelicet ille que dixit didicerit a Maria, et Maria de illis nichil omnino nouisset aut etiam audiuisset, et tamen ea que nec sciuit nec audiuit ab aliquo, per se fingens dixerit ipsi testi. Unde cum ipse de iis fuerit instructus ab ea que illa penitus ignorabat, huiusmodi testimonium debet inualidum iudicari. Cum igitur nos duxeris consulendos quid tibi sit in premisso negotio faciendum, nos tam supradictis quam aliis intellectis, deuotioni tue taliter respondemus, quod cum tolerabilius sit aliquos contra statuta hominum copulatos dimittere quam coniunctos legitime contra statuta Domini separare,  per depositiones huiusmodi non est ad diuortii sententiam procedendum  .

Datum uiterbii, uI Kal. Iulii, anno duodecimo.



LXII. H. SCHOLASTICO BREMENSI. Ei confirmatur sua scholastria. 

Cum dilectus filius magister G. in nostra esset presentia constitutus, coram nobis humiliter est  confessus quod super scholastria Bremensis Ecclesie ac prebenda quas aliquando possederat in eadem te nec molestabat nec uolebat in posterum molestare, sed obseruare diligenter arbitrium quod inter te ac ipsum super iis fuerat promulgatum. Unde super eisdem ipsi perpetuum silentium duximus imponendum.

Datum uiterbii, uI Non. Iulii, anno duodecimo.



LXIII. ILLUSTRI REGI OTTONI IN ROMANORUM IMPERATOREM ELECTO. Aduersus Waldemarum episcopum Slewicensem. 

Cum uir iniquus et apostata Waldemarus quondam episcopus Slewicensis ad sedem apostolicam  accessisset, per eam de durissimo carcere liberatus in quo suis meritis diu fuerat detentus inclusus, et nos ei humanitatem omnimodam ostendere curassemus, exagitatus non diuino Spiritu, sed maligno, a nobis clanculo illicentiatus abscessit, collate sibi gratie se ostendens ingratum, et administrationi Bremensis Ecclesie nequiter se ingessit  , priori Ecclesia temere derelicta, non curans aduertere quod secundum canonica instituta qui a cathedra priori deserta sine Romani pontificis conniuentia presumpsit ad aliam se transferre, et prima carere debet, quam per superbiam spreuit, et repelli nichilominus a secunda, quam per auaritiam concupiuit, presertim cum in presentia nostra dilectus filius prepositus Sancti Lucii Roskildensis ei lese  maiestatis, apostasie, adulterii, periurii, dilapidationis, et conspirationis crimina obiecisset, quodque irregularis existeret, utpote de duplici adulterio procreatus, dispensatione ipsius olim ab apostolica sede per subreptionem obtenta, suppresso quod osset spurius et expresso quod existeret naturalis, cum et paterne incontinentie imitator filios habeat post sacros ordines generatos: que omnia idem prepositus contra eum se obtulit probaturum.

Quamuis ergo durissime animaduertere potuissemus in eum, quia tamen sedes apostolica consueuit mansuetudine temperare rigorem, penam ipsi debitam differentes ad tempus, uenerabilibus fratribus nostris Magdeburgensi archiepiscopo suisque ac Bremensis  Ecclesie suffraganeis, Osnaburgensi preterea et Monasteriensi episcopis districte dedimus in preceptis ut prefato Waldemaro ex parte nostra districte preciperent quatenus omni excusatione ac dilatione cessante infra mensem post commonitionem eorum iter arriperet ad sedem apostolicam ueniendi, ueniam humiliter petiturus, alioquin ex tunc sublato cuiuslibet contradictionis et appellationis obstaculo, depositum et degradatum ab omni ecclesiastico officio et beneficio auctoritate nostra nuntiarent eumdem, et facerent tanquam anathematizatum usque ad satisfactionem condignam arctius euitari; omnibus nichilominus inhibentes ne quis ei communicare  preesumeret uel fauere, ita quod si qui uenire in contrarium attentarent, laicos huiusmodi excommunicationi subiectos et a Bremensi Ecclesia beneficium obtinentes, eo in perpetuum spoliatos: clericos autem auctoritate nostra nuntiarent omni ecclesiastico beneficio et officio destitutos, ciuitatem uero seu castrum aut hominum quodcunque commune, si contra inhibitionem huiusmodi dicto Waldemaro presumerent adherere, supponerent districtissime interdicto, ita quod preter penitentias morientium et paruulorum baptisma nullum ibi diuinum officium nullumque celebretur ecclesiasticum sacramentum: quod si quis clericus uiolaret, ab omni ecclesiastico beneficio et officio deponerent uiolantem, si qui uero super re tam illicita iuramentum  ei aliquod prestitissent, denuntiarentur eo penitus non teneri. Sed Waldemarus predictus arcum sic tensum non metuens, nec fugiens a sagitta, in sua damnabiliter pertinacia perseuerat, cum Dathan et Abiron, quos terra uiuos absorbuit, portionem, nisi resipuerit, habiturus. Cum igitur factum sit adeo insipiens cor ipsius ut uidens non uideat et auribus non percipiat, nec corde intelligat ut conuersus sanetur, sed iram in die ire ac reuelationis iusti iudicii Dei sibi thesaurizare non cesset, ut eius ceruix indomita et suorum sequacium fortius ualeat edomari, serenitatem regiam rogandam duximus et monendam quatenus sicut Deum times et Ecclesiam Romanam diligis et iustitiam amplexaris, taliter in eum et complices suos tue uim  exerceas potestatis, eumdem Waldemarum a ciuitate Bremensi et eius finibus potenter expellens, et ubicunque fuerit tandiu persequens tanquam Dei et Ecclesie inimicum donec sibi uexatio tribuat intellectum, illosque quos suos constiterit esse fautores, per penas quas uideris infligendas a tam temeraria presumptione compescens quod per effectum operis cognoscatur Deo te uelle placere, nostramque iniuriam uindicare, ac iustitie sedulo deseruire. Insuper dilectos filios A. electum, H. scholasticum, G. cellararium, et H. canonicum Bremenses, qui propter bonum obedientie suis redditibus hactenus sunt priuati, non permittas eisdem in posterum defraudari.

 Datum uiterbii uI Non. Iulii, ponctificatus nostri anno duodecimo.

In eumdem fere modum uenerabilibus fratribus Monasteriensi et Osnaburgensi episcopis et suffraganeis Bremensis Ecclesie usque non teneri. Cum igitur Walderamus predictus arcum sic tensum non metuens, nec fugiens a sagitta ad apostolicam sedem non uenerit infra terminum prefinitum a nobis, sed in sua pertinacia damnabiliter perseueret, per apostolica uobis scripta mandamus et districte precipimus quatenus eumdem sententiam, quam incurrisse dignoscitur, per uestras et uicinas dieceses publicantes, et contra eum et suos complices idem mandatum  per omnia fideliter exsequentes, in locis in quibus fuerint tam diuinum officium quam alia ecclesiastica sacramenta preter baptismata paruulorum et penitentias morientium ipsis presentibus faciatis omnino cessare, contradictores appellatione remota per censuram ecclesiasticam compescendo, et illos canonicos qui iuxta continentiam eiusdem mandati ad nos accedere contempserunt, ac sepedicto Waldemaro fauere presumunt, denuntiando in electionis negotio partes aliquas non habere, clericos seu monachos uel etiam laicos qui eidem impertiuntur fauorem, excommunicationis uinculo innodetis, nisi admoniti resipiscant, eos qui abbatias uel alias prelaturas aut beneficia receperunt ab ipso, auctoritate nostra dignitatibus et  beneficiis talibus sine spe restitutionis in perpetuum spoliantes.

Datum uiterbii, uI Non. Iulii, etc. ut in alia.



LXIu. EPISCOPO CONCORDIENSI. Ut admittat cessionem episcopi Teruisini. 

 Sicut uenerabilis frater noster Teruisinus episcopus per suas nobis litteras intimauit, cum biennio iam elapso quidam Ecclesie sue canonicus corporis infirmtiate detentus inter cetera cuidam confessus fuerit sacerdoti quod ipse ac quidam laicus, aduocatus uidelicet Ecclesie Teruisine, a quodam consanguineo eiusdem episcopi quasdam promissiones et securitates acceperant si eum episcopatum contingeret  obtinere, idem consilio sacerdotis inductus hoc in secreto eidem episcopo reuelauit. Et licet episcopus apud consanguineum supradictum precibus, terroribus atque minis sepius institisset ut eidem exponeret an securitatem aliquam seu promissionem pro sua electione fecisset, ipse tamen constanter uniuersa negauit. Nuper autem iamdicto episcopi consanguineo corporis infirmate grauato, cum episcopi conscientiam id quod a canonico audierat stimularet, omni studio ac diligentia cepit eumdem laicum per eum qui iudicaturus est uiuos et mortuos obtestari ut si qua pro electione ipsius aliquando promisisset, nullatenus occultaret. Qui postmodum eidem episcopo sic respondit, quod bone memorie  Conrado episcopo Teruisino defuncto, canonico et aduocato predictis quamdam promissionem fecerat si eumdem contingeret ad episcopatum assumi, sed tunc nulla de ipso electio facta fuit, quodam alio E. uidelicet nomine in episcopum Teruisinum electo. Sed eodem E. post triennium carnis debitum exsoluente: idem episcopi consanguineus pro electione ipsius quamdam pecunie quantitatem aduocato supradicto promisit, cuius partem tempore procedente dicto aduocato persoluit. Que omnia memoratus episcopus, diuinum testimonium inuocando asseruit se penitus ignorasse, nec soluisse aliquid pro eadem pecunia consanguineo sepedicto, quinimo  pro eo quod se fecisse proposuit, odiosus sibi ex tunc exstitit et ingratus. Et licet idem episcopus ab huiusmodi prauitatis excessu alienum se reputauerit et immunem, ad dubietatis tamen scrupulum amputandum rei seriem nostro censuit apostolatui reserandam. Et siue super premisso facto culpabilis esset, siue inculpabilis iudicandus, per dilectos tamen filios magistrum Gallum et I. Ecclesie sue canonicos, quibus super hoc mandatum dederat speciale, a nobis cedendi licentiam postulauit, utpote qui pre multis angustiis pastoralis sollicitudinis fatigatus ad umbram quietis aspirat. Porro dictus episcopus in multis se reddidit merito commendandum, tum quia tanquam fidelis et diligens dispensator iniunctum sibi uillicationis officium  prudenter impleuit, et tanquam arbor fructifera in uinea Domini sabaoth gratos fructus uberesque produxit, sub cuius prouisionis umbraculo commissa sibi Ecclesia in spiritualibus et temporalibus dignoscitur floruisse; tum quia studium Simoniace prauitatis exacta diligentia inuestigans, quanto potius erat innocens, tanto minus illud uoluit palliari; sed cum bonarum mentium sit ibi culpam propriam formidare ubi culpa non est, alienum excessum, quo ledi timuit, nobis quasi proprium indicauit, ut conscientie nubilum, quod peccatum alienum induxerat, apostolice responsionis oraculum serenaret; tum etiam quia sub pastoralis officii sarcina ingemiscens, exonerari humiliter petiit ab eadem, et qui laudabiliter iniuncti sibi ministerii curam  implebat, insufficientem se iudicans, subesse appetit potius quam preesse, ac in humili statu deuotum exhibere Domino famulatum quam in dignitatis apice gloriari. Licet autem ex eiusdem absentia Ecclesie Teruisine timeantur dispendia prouenire, que sub prouisione ipsius multa recepisse dignoscitur incrementa, quia tamen se propriis meritis dignum reddidit gratia speciali, nos ipsius supplicationibus inclinati postulationi eius ex benignitate apostolica duximus annuendum. Quocirca fraternitati tue presentium auctoritate mandamus quatenus cessionem ipsius recipiens uice nostra, eumdem absoluas ab onere officii pastoralis, competentem eidem de bonis episcopalibus prouisionem  assignans.

Datum uiterbii, Iu Non. Iulii, pontificatus nostri anno duodecimo.



LXu. CAPITULO TERuISINO. De eadem re. 

Sicut uenerabilis frater noster, etc., in eumdem fere modum ut in alia usque in finem. Quocirca deuotionem uestram rogandam duximus et monendam, per apostolica uobis scripta sub obtestatione diuini iudicii districte precipiendo, mandantes quatenus post cessionem ipsius conuenientes in unum,  sancti Spiritus gratia inuocata, omni carnali gratia, humano fauore, ac commodo priuato posthabitis, habentes pre oculis solum Deum, personam idoneam, que tanto congruat oneri et honori, et prodesse debeat potius quam preesse, canonice uobis in episcopum eligatis.

Datum, ut supra.



LXuI. TERRACONENSI ARCHIEPISCOPO ET SUFFRAGANEIS EIUS. De negotio Durandi de Osca  . 

Eius exemplo, etc., ut in caterno penultimo regesti undecimi anni usque censuimus proponendum fratribus et amicis, cum prelatorum conscientia et assensu, ita quod ab eis propter hoc nec ecclesiarum  frequentatio, nec clericorum predicatio postponatur, etc., usque in finem. Ad maiorem uero cautelam alias quasdam litteras, quas uobis dirigimus incipientes hoc modo: Si quemadmodum  , et quasdam alias quas illis direximus hoc habentes principium: Grauem contra uos  , ab eis uolumus presentari.

Datum uiterbii, III Non. Iulii, anno duodecimo.



LXuII. NARBONENSI ARCHIEPISCOPO ET SUFFRAGANEIS EIUS. De eadem re. 

Si, quemadmodum nobis per litteras uestras et duos fratres Cisterciensis ordinis intimastis, Durandus  de Osca cum complicibus suis infideliter agit, uel ad fallendum Romanam Ecclesiam, uel ad eludendum canonicam disciplinam, illud sibi profecto continget quod de talibus Scriptura testatur: In insidiis suis capientur iniqui , cum astutias Satane non penitus ignoremus. Si uero de pristina superstitione quidquam retineat ad cautelam, ut facilius capere possit uulpeculas que moliuntur uineam Domini demoliri, tolerandus est prudenter ad tempus, donec arbor a fructibus cognoscatur, dummodo circa substantiam ueritatis de corde puro et conscientia bona et fide non ficta procedat, quandoquidem Paulus apostolus dicat, cum essem astutus, dolo uos cepi , dolum appellans  prudentiam quam multa dissimulando gerebat ut animas diabolica fraude deceptas multifariam multisque modis reduceret ad illum qui uia, ueritas est et uita, cum et ipse longius se finxerit ire quando duobus discipulis se ostendit in effigie peregrina. Quod si etiam a prisca consuetudine non subito recedat ex toto, aliquid sibi de illa reseruans ut uerecundie parcendo quasi ueterem legem sepeliat cum honore, nec sic est penitus confutandus, dummodo, sicut prediximus, non aberret in substantia ueritatis. Consuetudinum quippe diuersitas, in habitu presertim extrinseco, deformitatem in sancta Ecclesia non inducit, cum assistat a dextris Sponsi  circumamicta uarietate regina, uelut castrorum acies ordinata. uerum ista non dicimus quod emulationem huiusmodi approbemus, sed ut illius sequamur exemplum qui factus est infirmis infirmus, imo qui omnibus omnia factus est ut omnes lucrifaceret ei qui uult omnes homines saluos fieri et ad agnitionem ueritatis uenire. Nunquid, amantissimi fratres, arguendus est medicus qui aliquid aliquando minus sanum indulget egroto nimium cupienti? Nequaquam, quoniam, etsi parum obsit ad aliquid, nonnunquam tamen ad aliud ualde prodest, cum et crustula non abs re permittatur ad tempus teneram contegere cicatricem donec ipsa sub illa melius solidetur, et renascente nouo, uetus unguis non totus pariter excludatur. uos ergo, fratres, huiusmodi  supportetis in spiritu lenitatis, non abiicientes sed allicientes eosdem; quia plerique homines facilius commonitionibus quam comminationibus reuocantur, et nonnullos affabilitas gratie magis corrigit quam asperitas discipline. Prius enim infundendum est oleum, et, si necesse fuerit, superinfundendum est uinum, quamuis circa conuersos huiusmodi modo post uinum infusum sit oleum infundendum, cum dudum peruersi excommunicationis fuerint mucrone percussi, nunc uero conuersi communionis sint amplexu fouendi. Nam et prudens chirurgicus ad curationem diri uulneris prius adhibet medicamenta mordacia; sed, cum sanari iam ceperit, curam ipsius suaui unguento consummat. uerum, si male sanata cicatrix redit in uulnus, nonnunquam  adhibet ferrum uel ignem, ne pars sincera contrahat corruptelam. Sic et uos, fratres, more prudentis medici faciatis, maxime si permiserint etiam cum murmure se curari, non calumniantes conuersationis eorum propositum, quod in litteris nostris uobis ostenditur comprehensum, maxime datis eodem tempore cum presentibus ad cautelam, cum pensatis undique circumstantiis non sit temere improbandum. Quod si uestram contempserint medicinam, relatione fideli nostris quantocius auribus intimetis, ut adhibeamus remedium quod uidebimus expedire. Sic enim erroneos ab heretica prauitate intendimus reuocare ut uelimus fideles in catholica ueritate fouere, cum tolerabilius sit peruersos in  sua peruersitate perire quam iustos a sua iustitia declinare.

Datum uiterbii, III Non. Iulii, etc.



LXuIII. TERRACONENSI ARCHIEPISCOPO ET SUFFRAGANEIS EIUS. Super eodem. 

Si quemadmodum uenerabiles fratres nostri, Narbonensis archiepiscopus et suffraganei eius, etc. sicut supra.



LXIX. DURANDO DE OSCA ET FRATRIBUS EIUS RECONCILIATIS ECCLESIASTICAE UNITATI  . De eadem re. 


Grauem contra uos uenerabilium fratrum nostrorum Narbonensis archiepiscopi et Biterrensis, Uticensis, Nemausensis et Carcassonensis episcoporum querelam recepimus quod uos plus debito de gratie nostre fauore iactantes, aduersus ipsos nimium insolescitis, adeo ut in eorum aspectu quosdam ualdenses hereticos nondum reconciliato ecclesiastice unitati duxeritis ad Ecclesiam ut uobiscum consecrationi Dominici corporis interessent, participantes in omnibus cum eisdem. Quosdam quoque monachos,  qui a suis monasteriis exierunt, et alios quosdam sui propositi desertores in uestro uos asserunt consortio retinere. Habitum etiam pristine superstitionis scandalum apud Catholicos generantem in nullo uos penitus immutasse testantur. Occasione preterea doctrinalis sermonis, quem in schola uestra proponitis fratribus et amicis, ab Ecclesia multi recedunt, non curantes in ea diuinum officium aut sacerdotalem predicationem audire, Sed et clerici qui sunt de uestro consortio in sacris ordinibus constituti, diuinum officium secundum institutiones canonicas non frequentant. Adhuc insuper aliqui uestrum affirmant quod nulla secularis potestas sine mortali peccato potest iudicium sanguinis exercere.

 Nos igitur, iis auditis, tacti sumus dolore cordis intrinsecus, uerentes non modicum ne tendat ad noxam quod prouidimus ad salutem. Ne igitur error nouissimus fiat peior priore, deuotionem uestram rogandam duximus et monendam, per apostolica scripta mandantes quatenus memores legis diuine, secundum quam positi extra castra propter maculam lepre sine iudicio sacerdotis non reducebantur ad illa, uos quoque illos studiose uitetis qui propter labem heretice prauitatis a gremio sunt Ecclesie separati, donec ad eam pontificalis auctoritatis iudicio reuocentur, ne, si secus egeritis, et euangelicam et apostolicam sententiam contemnatis, cum is, qui non audit Ecclesiam, sicut ethnicus sit et  publicanus habendus, et hereticus homo post primam et secundam admonitionem sit penitus deuitandus. Nam, qui tangit immundum, immundus efficitur; et qui picem contingit, inquinatur ab ea. Modicum quippe fermenti totam massam corrumpit. Licet autem qui spiritu Dei aguntur non sint sub lege, quoniam ubi spiritus Dei est, ibi libertas, apostatas tamen, qui uiri censentur inutiles, a suo proposito leuiter recedentes in uestrum non admittatis consortium, nec retineatis admissos, sed eos ad suos remittatis prelatos, ut in ea uocatione permaneant in qua uocati fuerunt; quia tales non agit diuinus Spiritus, sed malignus ne, cum ipsi alterius  professionis existant, et in quibusdam forsitan arctioris, si associaueritis eos uobis, contra diuinum preceptum in boue aretis et asino, serentes agrum diuerso semine, ac induentes uestem de lana linoque contextam. Cumque non sit in exteriori habitu sed in interiori potius regnum Dei, scandalum quod de pristino habitu adhuc a uobis retento fortius ingrauescit, sedare curetis, ipsum habitum, prout nobis estis polliciti, taliter uariando ut sicut interiori habitu, sic etiam exteriori uos ab hereticis ostendatis esse diuisos, ut secundum Apostolum que sunt pacis sectemini, et que edificationis sunt inuicem obseruetis, nolentes propter calceamenta destruere opus Dei, memores eius quod idem Apostolus ait: Si propter cibum frater tuus scandalizatur,  iam non secundum caritatem ambulas. Noli cibo tuo illum perdere pro quo Christus mortuus est . Quapropter si esca, inquit, scandalizat fratrem meum, non manducabo carnem in eternum, ne fratrem meum scandalizem . Si ergo Apostolus hoc precipit obseruandum de cibo, quanto magis de calceamento est obseruandum, ut scandalum euitetur, maxime de cordibus infirmorum, propter quod ueritas ait: Si quis scandalizauerit unum de pusillis istis qui in me credunt, etc,  Nam ue homini illi per quem scandalum uenit. Ideoque monemus, consulimus et hortamur ut ii qui de uobis nondum signum huiusmodi acceperunt, uel qui uobis fuerint associandi de cetero, non se astringant proposito utendi sandaliis desuper perforatis,  neque talibus calceamentis utantur, ut sic scandalum penitus euanescat. uestros autem amicos et fratres, qui ad audiendum sermonem uestrum conueniunt, moneatis prudenter et efficaciter inducatis ut frequentent ecclesias et in eis audiant uerbum Dei, maxime diebus statutis, ne sacrum templum aut sacerdotale officium contemnatur, cum utrumque pia deuotione sit a fidelibus uenerandum. Domus enim mea domus orationis uocabitur , cunctis gentibus ait Dominus: que tante credenda est efficacie ad orandum in ipsa ut de templo etiam manufacto Salomon dicat ad Dominum: Si celum et celi celorum capere te non possunt, quanto magis domus hec, quam ego construxi! sed respicias  ad orationem serui tui et ad preces ipsius, Domine Deus meus: audi hymnum et orationem quam orat seruus tuus coram te hodie, ut sint oculi tui aperti super domum hanc nocte et die, super domum de qua dixisti: Erit nomen meum ibi , et cetera que magnifice de ipsius templi commendatione sequuntur. Unde Dauid Prophetarum eximius de se dicit in psalmo: In conspectu angelorum psallam tibi, adorabo ad templum sanctum tuum ; quoniam in sacris basilicis angeli sancti orantibus fidelibus creduntur adesse. Ideoque idem Psalmista consulit, dicens: Adorate Dominum in aula sancta eius . Quapropter et clerici  uestri horas diurnas atque nocturnas secundum institutionem canonicam non abnuant in ecclesiis celebrare, ne forte sint clericalis ordinis transgressores. Illud uero, tanquam erroneum, nullus uestrum presumat asserere, quod secularis potestas sine mortali peccato non possit iudicium sanguinis exercere, cum lex potius quam iudex occidat, dummodo ad inferendam uindictam, non odio, sed iudicio, non incaute, sed consulte procedat, Apostolo de seculari potestate dicente: Non sine causa gladium portat. Dei enim minister est, uindex in iram ei qui malum agit . Ecce, inquit Apostolus, gladii duo hic; de quibus respondit Dominus: Satis est ; quia, sicut ab orthodoxis doctoribus et catholicis expositoribus perhibetur,  non solum spiritualis gladius, quo utitur sacerdotalis auctoritas, sed etiam materialis, quem exerit secularis potestas, est necessarius ad uindictam malefactorum, laudem uero bonorum. Ut autem et uos spiritualem gladium, qui est uerbum Dei, aduersus hereticos sine suspicione commodius exeratis, uolumus et mandamus ut in predicationis officio aduersus cuiusmodi uulpes molientes uineam Domini demoliri aliis catholicis predicatoribus uos iungatis, eius exemplo qui iussit segregari sibi Barnabam et Saulum in opus quo illos assumpsit, ut quemadmodum ex precepto Spiritus sancti antiquus predicator adiunctus est nouo de persecutore ad fidem conuerso, sic et uobis ab errore nuper ad  ueritatem conuersis predicatores iamdudum in sana probati doctrina iungantur, ut ipsi uobiscum et uos cum illis sine suspicione qualibet uerbum Domini seminetis, archiepiscopis et episcopis aliisque prelatis obedientiam et reuerentiam humiliter impendentes, ut super humilitatis fundamentum edificium boni operis construatis, illius imitantes doctrinam qui de se dicit: Discite a me quia mitis sum et humilis corde .

Datum uiterbii, III Non. Iulii, anno duodecimo.



LXX. PRAEPOSITO ET CAPITULO SANCTI MICHAELIS DE BUCCALEONIS CONSTANTINOPOLITAN. Suscipiuntur sub protectione sedis apostolice. 

 Cum a nobis petitur quod iustum est et honestum, etc., usque effectum. Eapropter dilecti in Domino filii, uestris iustis postulationibus grato concurrentes assensu, personas uestras et locum in quo diuino estis obsequio mancipati, cum his que impresentiarum rationabiliter possidetis, aut in futurum iustis modis, prestante Domino, poteritis adipisci, sub beati Petri et nostra protectione suscipimus. Specialiter autem casale Sancti Focardi cum pertinentiis suis, sicut illud ex largitione karissimi in Christo filii nostri Constantinopolitani imperatoris illustris iuste ac pacifice possidetis, uobis et Ecclesie uestre per uos auctoritate apostolica confirmamus et presentis scripti patrocinio communimus. Nulli ergo omnino hominum liceat hanc paginam  nostre protectionis et confirmationis infringere, etc., usque incursurum.

Datum uiterbii, Iu Non. Iulii, pontificatus nostri anno duodecimo.



LXXI. WILLELMO DE ULTRAPORTU PRESBYTERO. Confirmatur sibi beneficium. 

Cum a nobis petitur, etc., usque effectum. Eapropter, dilecte in Domino fili, tuis iustis postulationibus grato concurrentes assensu, beneficium quod in Caligrant terra nobilis uiri G. de Scornai te canonice proponis adeptum, sicut illud iuste possides et quiete auctoritate tibi apostolica confirmamus et presentis scripti patrocinio communimus. Nulli  ergo omnino hominum liceat, hanc paginam nostre confirmationis infringere, etc., usque incursurum.

Datum uiterbii, u Kal. Iulii, pontificatus nostri anno duodecimo.



LXXII. PRAEPOSITO ET CAPITULO SANCTAE MARIAE DE BLAKERNA CONSTANTINOPOLITAN. Suscipiuntur sub protectione apostolice sedis. 

Cum a nobis petitur, etc., usque effectum. Eapropter, dilecti in Domino filii, uestris iustis precibus inclinati personas uestras et dictam Ecclesiam, cuius estis obsequio mancipati, cum iis que impresentiarum rationabiliter possidet, aut in futurum  iustis modis, prestante Domino, poterit adipisci, sub beati Petri et nostra protectione suscipimus et presentis scripti patrocinio communimus. Nulli ergo, etc., hanc paginam nostre protectionis, etc., usque incursurum.

Datum uiterbii, u Non. Iulii, pontificatus nostri anno duodecimo.



LXXIII. ARCHIEPISCOPO ET MAIORI PRAEPOSITO ET CAPITULO MAGUNTINENSI. Ut Petrum uiterb. inducant in possessionem prebende Mogunt. 

Dilectus filius magister Petrus uiterbiensis capellanus noster in nostra proposuit presentia constitutus  quod cum olim tu, frater archiepiscope, sinceritatem sue deuotionis erga te per exhibitionem operis cognouisses, et forsitan existimares quod pro familiari gratia in quam eum suis meritis euocauimus gratum nobis existeret beneficium quod tua sibi duceret liberalitas impendendum, prebendam que primo uacauerat post custodiam in Ecclesia Maguntina ipsi liberaliter concessisti, eoque de ipsa per librum propriis manibus inuestito, ad osculum pacis recepisti eumdem in canonicum Maguntinum stallum in choro, uocem in capitulo, locum in mensa, et integrum ei stipendium conferendo, sicut per publicum instrumentum ac litteras tuo sigillo munitas euidenter apparet. Cum igitur, si uelitis attendere quantum uobis et Ecclesie uestre possit  idem capellanus existere fructuosus, qui nobis ac fratribus nostris sue probitatis obtentu charus et acceptus existit non solum iam concessa seruare sibi utile putaretis, uerum etiam concedenda largiri, uniuersitatem uestram rogamus attentius et monemus, per apostolica uobis scripta mandantes quatenus concessionem omnium premissorum uobis [sibi] factam ob reuerentiam apostolice sedis et notram illibatam seruantes, ipsum per dilectum filium Rotaldum cellararium Maguntinum procuratorem suum in corporalem eorum possessionem inducere procuretis, prouentus memorati stipendii medio tempore perceptos assignantes eidem, nonobstante illo quod noui canonici presentialiter facere consueuisse dicuntur ibidem, preces apostolicas et  mandatum taliter adimplendo quod et nos gerere possimus acceptum et idem capellanus ad deuotionem obsequium uestrum fortius, accendatur. Alioquin dilectis filiis custodi Maguntino, preposito et decano Pinguensi Maguntinensis diecesis dedimus in mandatis ut quod super hoc duxeritis faciendum nobis rescribere non omittant, ut per eorum relationem instructi, prout procedendum uiderimus in ipso negotio procedamus.

Datum uiterbii, XIII Kal. Iulii, pontificatus nostri anno duodecimo.

Scriptum est ipsis super hoc in eumdem fere modum, usque fortius accendatur. Quo circa discretioni uestre per apostolica scripta mandamus quatenus predictos archiepiscopum, prepositum et capitulum  ad hoc inducere diligentius procurantes, quod super hoc duxerint faciendum nobis rescribere procuretis; ut per uestram relationem instructi, prout procedendum uiderimus in ipso negotio procedamus. Quod si non omnes, etc., duo uestrum, etc.

Datum, ut in alia.



LXXIu. CUSTODI MAGUNTINENSI, ET PRAEPOSITO ET DECANO PINGUENSI MAGUNTINENSIS DIeCESIS. De eadem re. 

Quanto dilectus filius magister Petrus uiterbiensis capellanus noster dudum studuit uenerabili fratri nostro Maguntinensi archiepiscopo et adhuc  etiam sese studet exhibere deuotum tanto speramus quod mandatum apostolicum sibi factum pro ipso debeat adimplere, maxime cum ignorare non debeat quin existat nobis acceptum quidquid honoris et gratie sibi duxerit conferendum. Cum igitur, sicut eodem capellano nobis innotuit exponente, dictus archiepiscopus liberaliter concesserit ei dudum Ecclesiam cuius prouentus annui ualeant decem marcas, sicut per litteras suas et instrumenta publica euidenter apparet, eidem archiepiscopo per scripta nostra mandauimus ut dictam Ecclesiam dilecto filio R. cellarario Maguntinensi procuratori suo non differat assignare. Quocirca discretioni uestre per apostolica scripta mandamus quatenus predictum archiepiscopum ad hoc diligenter, etc., ut in alia  usque in finem. Quod si non omnes, etc. duo uestrum, etc.

Datum uiterbii, XIII Kal. Iulii, pontificatus nostri anno duodecimo.

Scriptum est eidem archiepiscopo super hoc.



LXXu. ILLUSTRI REGI OTTONI IN ROMANORUM IMPERATOREM ELECTO. De peregrinis liberandis. 

Sincerissima caritatis affectio quam erga tuam regalem personam gerimus nos inducit quando propensius regium zelamur honorem, tanto sollicitius tibi suadere curemus ne quid unquam per te uel tuos improuide attentetur per quod ei ualeat derogari.  Sane, cum non solum a nobis, sed ab Ecclesia pene tota speretur quod necessarius terre sancte succursus tanto studiosius et potentius per tuam debeat magnificentiam promoueri quanto misericordius et miserabilius manus Dei specialiter te ob hoc creditur exaltasse, sine grandi et graui multorum scandalo non est factum quod dilectus filius uicecomes castri Ayrardi et quidam alii peregrini de transmarinis partibus redeuntes de mandato, sicut dicitur, uenerabilis fratris nostri patriarche Aquilegensis legati tui nuper apud Cremonam, qua de causa nescimus, detenti sunt, nec permissi ad propria libere remeare. Cuius utique detestandi facinoris patriarcham eumdem exsecutorem uix credimus exstitisse, te uero nunquam fuisse credimus preceptorem,  cum ille non ignorauerit cruce signatos huiusmodi eundo et redeundo sub speciali sedis apostolice protectione consistere ac tam a se quam ab aliis Ecclesiarum prelatis non opprimi sed confoueri debere, tuque dudum excessum similem saltem in illustris memorie Richardi regis Anglie auunculi tui captione didiceris detestari, ut iam ipse committere perhorrescas quod prius in illo damnaueras cui te gaudemus in folio, non in scelere, successisse. Ceterum, cum in detentione peregrinorum ipsorum non ipsi tantum offendantur, sed quiuis alius, imo Christus, ut de nostra et apostolice sedis taceamus offensa, in cuius contumeliam id noscitur redundare, regali mansuetudini est summopere prouidendum  ne de huius enormitatis initio non solum grauius scandalizetur Ecclesia, nisi per te, sicut sperat, quam cito fuerit emendatum uerum etiam et Dominus irascatur, cum in hoc iam ita grauiter sit excessum ut quantalibet peregrini iam dicti festinantia dimittantur, minus plenum remedium uideatur adhibitum dispendio terre sancte, nisi detentionem eorum tua regalis modestia ita sibi displicuisse demonstret quod ii qui forsan audito qualiter isti fuerint per insidias deprehensi torpere ceperunt in proposito quod conceperant de predicte terre succursu, audito demum quanto zelo illos preceperis liberari, fiduciam succurrendi sibi securiori corde resumant. Quocirca serenitatem regiam rogandam duximus attentius et monendam, per nomen  et potentiam Iesu Christi, cui flectitur omne genu, et cuius causam in hoc prosequimur, obtestantes quatenus peregrinos predictos, quacunque sint occasione detenti, cum omnibus rebus suis protinus facias liberari et in pace dimitti; ut zelus quem ad terram sanctam habere te credimus clareat in effectu, et macula tanti criminis in tua gloria ponatur; sciturus pro certo quod, nisi hoc fuerit quantocius emendatum, nequaquam illud poterimus equanimiter sustinere quin ad emendationem ipsius aduersus impios presumptores officii nostri debitum exsequamur. Quod utique tue regalis prudentie non solum non credimus fore molestum, sed speramus potius fore gratum.

Datum uiterbii, uII Idus Iulii, anno duodecimo.



LXXuI. PATRIARCHAE AQUILEGENSI. De eadem re. 


Sincerissima caritatis affectio quam erga carissimum in Christo filium nostrum illustrem regem Ottonem in Romanorum imperatorem electum gerimus nos inducit ut quanto propensius regium zelamur honorem, tanto sollicitius ea cupimus deuitari per que derogari possit eidem. Sane, etc., de mandato tuo nuper, etc., facinoris te quidem exsecutorem, etc., redundare, prefato regi et tibi, si ueraciter eum diligis, est summopere, etc., nisi detentionem eorum idem rex et tu etiam in eo quod  potes per ipsum tibi displicuisse demonstres, quod ii, etc., audito demum quanto zelo iussi fuerint liberari, etc., resumant. Quocirca fraternitatem tuam rogandam duximus et monendam, per apostolica tibi scripta mandantes quatenus cum hoc ad diuinam et nostram ac regiam redundet iniuriam, dictos peregrinos, quacunque sint occasione detenti, etc., liberari facias ac in pace dimitti, etc., in magnifici regis gloria non ponatur, etc., usque in finem.

Datum ut in alia.

In eumdem fere modum scriptum est nobili uiro camerario illustris regis Ottonis in Romanorum imperatorem electi usque in finem sicut in illa que mittitur patriarche. Sperantes igitur quod in hoc tuum studium possit utiliter operari, prudentiam  tuam monemus attentius et hortamur, per apostolica tibi scripta mandantes quatenus et dictum patriarcham ad id diligenter inducas, et quantum in te fuerit, per te ipsum operam efficacem impendas.

Datum ut in alia.



LXXuII. CREMONENSI ET ALIIS EPISCOPIS IN QUORUM DIeCESIBUS PEREGRINI REDEUNTES DE TRANSMARINIS PARTIBUS DETINENTUR. De eadem re. 

Graue gerimus et indignum quod, sicut nostris est auribus, intimatum, dilectus filius uicecomes castri Ayraudi et quidam alii peregrini nouiter redeuntes de obsequio Crucifixi apud Cremonam, qua  de causa nescimus, detenti sunt, nec permissi ad propria remeare, licet ab aliquibus asseratur quod hoc attentatum fuerit de mandato uenerabilis fratris nostri Aquilegensis patriarche regalis aule legati. Quod utique de sua religione de facili credere non ualemus, cum credamus eumdem erga terram sanctam zelum habere feruentem ac nosse quod sine grandi et graui diuina pariter et regali non sit hoc perpetratum offensa, ut de nostra et apostolice sedis iniuria taceamus, in quam tantum facinus dignoscitur redundare, cum huiusmodi peregrini eundo et redeundo sub eius speciali protectione consistant. Licet igitur patriarche iam dicto pro liberatione ipsorum nostras litteras dirigamus, quia tamen uix iam poterunt ita cito dimitti quin fortasse  nonnulli ex auditu captionis eorum in proposito succurendi predicte terre torpescant, propter quod expedit ut iis quantocius liberatis de insecuritate istorum quasi quedam securitas eis fiat, fraternitati uestre per apostolica scripta mandamus atque precipimus quatenus captores et detentores ipsorum auctoritate nostra moneatis prudenter et efficaciter inducatis ut prefatos peregrinos, quacunque sint occasione detenti, cum in omnibus rebus suis sine mora deliberent et in pace dimittant. Quod si usque ad quindecim dies post commonitionem uestram efficere non curauerint, uos ex tunc in eos excommunicationis sententiam proferatis, et ciuitates seu uillas in quibus iidem peregrini seu ipsorum  aliqui taliter detinentur supponatis ecclesiastico interdicto, facientes utramque sententiam usque ad satisfactionem condignam inuiolabiliter obseruari, singulis diebus Dominicis ac festiuis pulsatis campanis et candelis accensis eam solemniter innouantes. Quod si non omnes, etc., singuli uestrum, etc.

Datum uiterbii, uII Idus Iulii, anno duodecimo.



LXXuIII. ILLUSTRI REGI OTTONI IN ROMANORUM IMPERATOREM ELECTO. Commendat ciuitatem Florentinam. 

Licet uenerabilis frater noster Aquilegensis patriarcha regalis aule legatus honorem et profectum  imperii studiose procuret, ubi tamen cognoscimus quod illum possit prudentius promouere, libenter eum et monitis et consiliis in uiam dirigimus meliorem; quoniam, etsi tam ipse quam etiam multi alii sincere te diligant, nullis tamen in hac parte deferimus ut credamus quod eorum circa te caritas sincerior sit quam nostra. Probatio quippe dilectionis est operis exhibitio, et sicut arbor a fructu cognoscitur, ita caritas ab effectu. Cum ergo dilecti filii Potestas et populus Florentinus prefatum patriarcham pro reuerentia nominis tui honorifice suscepissent, parati, sicut ab ipsis per publica instrumenta nobis ostensa didicimus, ei nomine tuo fidelitatem plenam et integram exhibere, ac insuper iuramentum prestare quod in aduentu tuo tam de  comitatu quam de omni iure ad imperium pertinente tuo per omnia mandato parerent, ipse hoc minus acceptans, nisi protinus restituerent uniuersa que ipse dicebat ad ius imperii pertinere, nam sine admiratione multorum eos in continenti decem millium marcarum banno subiecit, nolens eis inducias indulgere saltem usque ad reditum nuntiorum suorum quos ad tuam presentiam destinarant. Quia uero ciuitas Florentina semper ad nostrum consilium deuotam se tibi exhibuit et fidelem, predicto patriarche monendo et consulendo mandauimus ut agens modestius circa eam, oblata recipiat que a te ipso recipienda fuissent, cum et arcus, ne uires amittat, non semper debeat esse tensus: quod utique uerbum a te diligenti uolumus meditatione  pensari. Et certe, nisi litteris nostris, quas idem patriarcha postulauit et impetrauit ad Lombardos et Tuscos, necessario fuisset adiutus, forsan eius legatio non tam prospere processisset, sicut ipse per suas litteras recognoscens, deuotas propter hoc nobis gratiarum retulit actiones. Quocirca, serenitatem regiam rogandam duximus et monendam, fideliter consulentes quatenus predictam ciuitatem in his et aliis taliter habeas commendatam quod et deuotionem suam et intercessionem nostram apud te sibi sentiat fructuosam.

Datum uiterbii, u Idus Iulii, pontificatus nostri anno duodecimo.

In eumdem fere modum scriptum est super hoc  patriarche Aquilegensi. Licet honorem et profectum imperii studiose procures, etc., usque recipienda fuissent, et sic impositum ei bannum remittas, cum et arcus, etc., usque propterea curauisti deuotas gratiarum actiones referre.

Datum, ut in alia.



LXXIX. PATRIARCHAE CONSTANTINOPOLITANO. Super iniectione manuum uiolenta. 

Ex tuarum perpendimus serie litterarum quod, cum lator presentium W. Poluerel presbyter post absolutionem obtentam a dilecto filio Benedicto tituli Sancte Susanne presbytero cardinali, qui tunc in partibus illis legationis officio fungebatur,  super iniectione manuum uiolenta, in quemdam clericum uiolentas manus instigante diabolo iniecisset, a celebratione non abstinuit diuinorum: propter quod tu eum tibi reatum suum humiliter confitentem ab officio beneficioque suspensum ad nostram duxisti presentiam destinandum. Cum igitur non sine multo labore ac dispendia ad nostram presentiam properarit, uolentes ei de misericordia, que superexaltat iudicio, gratiam exhibere, per apostolica sibi scripta mandamus quatenus si aliud canonicum non obsistit, facias eum per triennium tantum ab officio manere suspensum, et cum eo postmodum poteris misericorditer dispensare.

 Datum uiterbii uI Idus Iulii, anno duodecimo.



LXXX. POTESTATI ET POPULO URBEuETANO SALUTEM ET SPIRITUM CONSILII SANIORIS. Redarguuntur de presumptione. 

Diu multumque sustinuimus exspectantes si forte benignitas nostra uos ad penitentiam reuocaret. Sed ecce, quod dolentes referimus, ex patientia nostra grauius insolescitis, ut sint nouissima uestra peiora prioribus et error nouissimus fiat peior priore; quoniam impius, cum uenerit in profundum uitiorum, contemnit. Ad plagam quippe uestram curandam diuersis sepe tentauimus uti remediis, quibus uos semper estis abusi, ut iam non supersit  nisi apponere ferrum uel ignem. Non enim uestris suffecit offensis nos in multis hactenus prouocasse, que longum esset per singula numerare, nisi et hoc adiicere presumpseritis ad cumulum offensarum, ut nuper in oculis nostris predam abduxeritis ab Aquapendente, nulla nobis exposita uel oblata querela. Nolentes igitur uestram ulterius insolentiam equanimiter sustinere, per apostolica uobis scripta precipiendo mandamus quatenus et predam ex integro restituatis ablatam, et a molestatione predicti burgi omnino cessetis, de terra insuper uallis lacus infra quindecim dies satisfacturi nobis ad plenum. Alioquin noueritis nos uenerabili fratri nostro episcopo uestro nostris dare litteris firmiter in preceptis ut ex tunc te, fili Potestas, consiliarios et  principales fautores tuos solemniter excommunicet et tam ciuitatem quam castra in quibus temporalem iurisdictionem quomodolibet exercetis districto subiiciat interdicto, uosque denuntiet quatuor millium marcarum banno subiectos, ut de cetero sentiatis pondus apostolice grauitatis: que contra uos etiam aduocabit brachium seculare, ut duplici contritione uos conterat Dominus ultionum.

Datum uiterbii, u Idus Iulii, anno duodecimo.

Scriptum est super hoc episcopo Urbeuetano.

Datum, ut in alia.



LXXXI. ABBATI SANCTI FELICIS, ET G. DE BAGNOLO CANONICO BONONIENSI. Respondetur ad eorum consulta. 


 Oblate nobis uestre littere continebant quod cum quidam iudices, quibus causa que inter de Sambro et de Riuocornaclanario plebes super quibusdam possessionibus uertebatur absque appellationis remedio fuerat ab apostolica sede commissa, pro plebe Sambri sententiam promulgassent  , et a procuratore plebis de Riuocornaclario ad nos sine termino fuerit appellatum ab ipsa, nec delatum appellationi fuisset, nec ad prosecutionem ipsius terminus a iudicibus partibus assignatus, plebanus de Sambro super obseruatione dicte sententie, sicut  rationabiliter lata erat, nostras ad uos litteras, et alia pars  super infirmanda uel confirmanda eadem postmodum ad alios iudices impetrauit, nulla in posterioribus litteris de prioribus habita mentione. Unde in dubium reuocato an posteriores iudices uel uos de illa cognoscere debeatis, nos super hoc consulere studuistis  , adiicientes nichilominus a quibusdam sapientibus pro parte fuisse propositum appellante quod cum in tali articulo de legis beneficio annum habeat infra quem secundum se communiterue ipsam exsequi litem possit, medio tempore pro suo arbitrio, quando uellet, prosequi poterat appellationem eamdem, nec ad id compelli debebat antequam idem temporis spatium laberetur. Quare nullius esse ualoris primas litteras asserebant,  etsi de ipsis nulla sit habita mentio in secundis. Pro parte uero altera quosdam alios iurisperitos dixisse quod cum interesset eiusdem ne tandiu sententia maneret suspensa et ipsius confirmatio differretur, et iudices qui eam protulerant appellationem predictam non duxerint admittendam, tum quia fuerat a nobis inhibita, tum quia friuola uidebatur, licite pars potuit appellata huiusmodi litteras interim impetrare; presertim cum, si aliter diceretur, grauem interdum Ecclesie sustinerent iacturam, cum in causis ecclesiasticis secundum canones appellare liceat quoties grauamen occurrit uel alia iusta causa. Unde contingere posset si taliter annus cuilibet prouocanti daretur, quod causa usque ad  sex uel octo annos debitum non sortiretur effectum. Quosdam insuper alios opinatos quod prime ualebant littere, non secunde, sed pars que appellauerat infra annum suam appellationem prosequi minime tenebatur. Licet igitur appellanti legitime a sententia indulgeatur annus a lege aut etiam ex iusta causa biennium ad appellationem interpositam prosequendam, quia tamen huiusmodi terminus potest restringi, non solum a prouocante, uerum etiam a iudice a cuius sententia prouocatur, cum id fuerit constitutum, non ut terminus ipse preueniri non possit, sed ne ualeat prorogari, credimus distinguendum in quo casu littere impetrentur. Et quidem quando certus terminus ab appellante uel iudice appellationi prefigitur prosequende, si eo  tacito appellatus litteras impetrauerit, huiusmodi littere, tanquam tacita ueritate subrepte, obtinere non debent aliquam firmitatem. Si uero non sit aliquis certus terminus a iudice uel appellante prefixus, pars appellata potest infra terminum a lege statutum, dummodo nimium non precurrat ut appellantem in impetranda commissione supplantet, litteras impetrare quarum auctoritate in appellationis causa legitime procedatur; ita quod si appellans in causa uoluerit appellationis procedere, oportebit eum agere sub iudice sic obtento, nisi  possit eum legitime recusare. Quod si agere noluerit appellans, appellatus nichilominus potest prosequi causam ipsam, maxime si ex dilatione sibi sentiat imminere grauamen. Superior quoque iudex si uideat ex dilatione periculum imminere, potest et debet neutro prosequente appellationem occurrere, ut periculum euitetur. Puta, si a sententia lata super confirmatione alicuius electi fuerit prouocatum, et utraque pars uelit usque  ad annum prosecutionem appellationis differre, potest utique, imo debet iudex superior, ad quem fuerat appellatum, tempus  prouide moderari, ne gregi Dominico diu desit cura pastoris. Ex iis igitur consultationi uestre noueritis esse responsum, quia per posteriores litteras non derogatur prioribus legitime  impetratis, per quas ad confirmandum uel infirmandum sententiam preuia potest ratione procedi.

Datum uiterbii, uII Idus Iulii, anno duodecimo.



LXXXII. ABBATI ET MONACHIS SANCTI BENEDICTI SUPRA PADUM. Super electione, uisitatione et correctione. 

uenientibus ad apostolicam sedem dilectis filiis S. monacho Cluniacensi et H. monasterii uestri procuratoribus, idem S. proposuit coram nobis quod cum monasterium uestrum a felicis recordationis Gregorio papa predecessore nostro Hugoni Cluniacensi abbati et successoribus eius fuerit dudum commissum, ut in eius gubernatione atque custodia  potestatem haberent et studium procurationis impenderent, ac obeunte abbate ipsius loci, eorum diligentia prouideret ut in loco regiminis iuxta beati Benedicti Regulam persona subrogaretur idonea, et quidquid in monasterio ad augmentum et obseruantiam monastice religionis instituti uel emendari etiam oporteret, eorum semper dispositione ac magisterio  impleretur, prout in felicis memorie Lucii et Clementis predecessorum nostrorum authenticis asseruit contineri, uos abbati Cluniacensi et Ecclesie sue obedientiam et reuerentiam subtrahentes, super premissis et aliis graues eis iniurias irrogatis, a sua et Ecclesie sue subiectione uos ac monasterium uestrum subtrahere  molientes; uos quoque, filii monachi, abbatem uobis eligere non ueremini absque abbatis Cluniacensis et fratrum suorum conniuentia et concensu. Procurator uero monasterii uestri proposuit ex aduerso quod cum monasterium ipsum ad ius et proprietatem Ecclesie Romane pertineat, et per priuilegia pontificum Romanorum fuerit ab antiquo libertate donatum, dicto Cluniacensi abbati uel Ecclesie sue respondere uel subesse in aliquo minime tenebatur; quinimo ad fratres eiusdem loci tam dispositio quam abbatis electio pertinebat, adiiciens  insuper quod, etsi ius aliquod predictorum priuilegiorum intuitu Cluniacensi Ecclesie competierit, illud penitus est absorptum, cum hactenus neglexerit uti eis et monasterium supradictum longissimo tempore plena fuerit libertate gauisum. Proposuit insuper monasterium uestrum super capitulis prenotatis per bone memorie Eugenii pape predecessoris nostri sententiam  absolutum. Cum ergo super iis et quibusdam aliis procuratores ipsi non desinerent altercari, et per uenerabiles fratres nostros Ioannem Sabinensem et Nicolaum Tusculanum episcopos de mandato nostro de amicabili fuerit compositione tractatum, nobis mediantibus demum inter procuratores ipsos huiusmodi compositio interuenit, ut cum in monasterio uestro fuerit abbatis  electio celebranda, fratres eiusdem loci absque requisitione abbatis et conuentus Cluniacensis personam idoneam regulariter sibi eligant in abbatem. Qui si concorditer electus exstiterit, munus benedictionis accipiat et libere administret, nulla super iis ab abbate uel conuentu Cluniacensi licentia expetita; ita uidelicet quod is, qui fuerit in abbatem electus, infra spatium primi anni duos uel unum fratres cum suis litteris ad abbatem et conuentum Cluniacense transmittat, in quibus eidem abbati et successoribus suis super obseruantia monastici ordinis obedientiam repromittat; et tunc Cluniacensis abbas per se uel alium ad monasterium uestrum accedat, ab abbate ipsius loci corporalem super  ordinis obseruantia obedientiam recepturus, uel transmissas sibi litteras, si maluerit, in testimonium obedientie sibi promisse reseruet. Quod si abbatis electio fuerit in discordia celebrata, pro dirimendo huiusmodi dissensionis articulo ad sedem apostolicam recurratur. uos quoque de quadriennio in quadriennium aliquem ex confratribus uestris ad Cluniacense capitulum destinetis, qui audiat et recipiat que ibidem fuerint super obseruantia ordinis constituta. Preterea, quolibet quadriennio Cluniacensis abbas duos ex fratribus suis ad uisitandum monasterium uestrum mittat. Quibus decenter ac benigne receptis, ab eodem monasterio moderata procuratio tribuatur, et ipsi abbatis eiusdem loci consilio requisito corrigant si quid in ipso monasterio  circa monachos et conuersos aliasque personas corrigendum inuenerint, et statuant quod circa eos fuerit statuendum; si uero aliquid corrigendum inuenerint in abbate, ad Romanum pontificem illud referant, et sicut ipse mandauerit, in eius correctione procedant. Cum autem Cluniacensis abbas ad monasterium uestrum accesserit, abbas eiusdem ei tanquam Patri abbati cedat in cnoro, capitulo et in mensa. Abbas uero Cluniacensis in membris corriget quod fuerit corrigendum; si quid forte in abbatis persona correctione dignum inuenerit, id ad aures Romani pontificis perferre procuret, ut iuxta beneplacitum eius in ipso negotio  procedatur. Preterea Cluniacensis abbas ad monasterium uestrum accedens, uiginti quinque equitaturis et triginta personis, fratres uero cum illuc causa uisitationis accesserint, quatuor equitaturis et sex personis tantummodo sint contenti. Ut igitur in perpetuum compositio suprascripta de procuratorum assensu facta inuiolabiliter obseruetur, nos eam auctoritate apostolica confirmamus, statuentes ut nulli omnino hominum liceat hanc paginam nostre confirmationis infringere, etc., usque incursurum.

Datum uiterbii, III Idus Iulii, anno duodecimo.



LXXXIII. NOBILI uIRO PETRO DUCI ET POPULO uENETORUM. Monet eos ut redeant ad obsequium. 


Quoniam iuxta sententiam Salomonis meliora sunt amici uerbera quam oscula inimici, cum ista correctionem, illa uero deceptionem inducant, non debetis ferre moleste si quando nos, qui de corde puro et conscientia bona et fide non ficta uestram diligimus ciuitatem, uos arguimus et corripimus in spiritu lenitatis; quia non indignationis, sed dilectionis est argumentum, eo quod pater filium quem diligit corripit, et Deus quos amat arguit et castigat; maxime cum ad hoc ex apostolice seruitutis officio teneamur, iuxta quod docet Apostolus, dicens: Argue, obsecra, increpa in omni patientia et doctrina . Memores igitur obsequiorum  que apostolice sedi ciuitas uestra reuerenter impendit et beneficiorum que apostolica sedes ciuitati uestre gratanter indulsit, gemimus et dolemus illam interuenisse materiam que non sinit ad presens ut preces quas nobis multoties porrexistis pro palleo destinando abbati Sancti Felicis, quem uos Iadertinum presulem appellatis, cum nostra possimus admittere honestate, propter excessum quem in diuine maiestatis offensam, apostolice sedis iniuriam, et terre sancte iacturam in Iadertine ciuitatis excidio commisistis  . Et certe, nisi correctionem uestram ex paterne benignitatis affectu uoluissemus hactenus exspectare, potuissemus quidem ex canonici iuris rigore in eo uos punire quo peccastis, subtrahendo patriarchatui  uestro metropolim Iadertinam, quam ei apostolica sedes propter uestrum subiecit honorem. Adhuc autem experiri uolentes si huiusmodi plagam medicinali possimus arte curare, disposuimus ad uos nuntium dirigere specialem, sicut dilectus filius B. nuntius uester, uir utique prouidus et fidelis, pio nobis suggessit affectu, per quem efficacius uiua uoce nostrum uobis beneplacitum exponamus; quatenus si cor uestrum gratia diuina tetigerit ut propriam non excusetis sed accusetis offensam satisfactionem congruam exhibendo, et in iis et in aliis que digne duxeritis postulanda mereamini exaudiri. Quocirca deuotionem uestram rogandam duximus  et monendam, obsecrantes in Domino quatenus in eius uos humiliantes conspectu qui exaltat humiles et deponit elatos, ad satisfaciendum ei uestros animos inclinetis, recepturi ab ipso et gratiam in presenti et gloriam in futuro.

Datum uiterbii, Idibus Iulii, anno duodecimo.



LXXXIu. GUIDONI SUBDIACONO ET CAPELLANO NOSTRO. Confirmatur ei ecclesia S. Laurentii. 

Auditis et intellectis attestationibus et allegationibus uniuersis in questione quam uenerabilis frater noster Ioannes Albanensis episcopus contra te mouerat de ecclesia Sancti Laurentii posita in territorio ciuitatis Nouine, te ab ipsius impetitione  de fratrum nostrorum consilio decreuimus absoluendum, cum nobis per testes constiterit quod idem episcopus tibi concessit ecclesiam memoratam. Ut autem hec nostra diffinitio perpetuam obtineat firmitatem, eam auctoritate apostolica confirmamus et presentis scripti patrocinio communimus, statuentes ut nulli omnino hominum liceat hanc paginam nostre diffinitionis et confirmationis infringere uel ei, etc., usque incursurum.

 Datum uiterbii, XIII Kalend. Augusti, anno duodecimo.



LXXXu. CEPHALUDENSI EPISCOPO. Dantur ei quedam monita. 

Etsi secundum rigorem iuris potuissemus in inquisitione de te facta procedere, quia tamen super eo quod tibi principaliter est obiectum, de castro uidelicet Cephaludensi, iuxta mandatum nostrum asseritur satisfactum, nos ad preces maxime regias duximus subsistendum, de attestationibus taliter prouisuri quod per eas fama nominis tui non poterit denigrari. Quocirca fraternitatem tuam  rogandam duximus et monendam, per apostolica tibi scripta mandantes quatenus talem te studeas exhibere quod apostolice sedi fias ex deuoto deuotior et regie celsitudini fidelior ex fideli, curam et sollicitudinem pastoralem diligenter ac fideliter exsequendo.

Datum uiterbii, Idibus Iulii, pontificatus nostri anno duodecimo.





PROCESSUS NEGOTII RAYMUNDI COMITIS TOLOSANI.



CAP. I. Prima obligatio comitis facta apud  ualentiam.


 Manifestum sit uniuersis quod anno Dominice Incarnationis 1209, mense Iunii, ego Raymundus Dei gratia dux Narbone, Tolose, marchio Prouincie, mitto corpus meum et septem castella, scilicet Opedam, castrum de Monteferrando, castrum de Balmis, castrum de Monartio, castrum de Roccamaura, castrum de Furcis, castrum de Argentaria, scilicet Famauum, in misericordia Dei et libera potestate Ecclesie Romane, domini pape, et uestra domini Milonis apostolice sedis legati ad satisfaciendum et cauendum uobis super illis capitulis pro quibus sum excommunicatus, et ex nunc confiteor me prefata castra nomine Romane Ecclesie possidere, et eadem quam cito uolueritis et quibus uolueritis corporaliter assignabo, et homines eorumdem castrorum, quandiu ipsa castra in Ecclesie Romane fuerint potestate, custodibus castrorum, sicut ordinaueritis, iuramenta faciam securitatis exhibere, nonobstante fidelitate qua mihi  tenentur. Insuper memorata castra meis custodiantur expensis.



CAP. II. Forma iuramenti comitis  .

In nomine Domini. Anno pontificatus domini Innocentii pape III duodecimo, XIu Kal. Iudii. Ego R. dux Narbone, comes Tolose, et marchio Prouincie, sacrosanctis reliquiis, eucaristia, et ligno crucis Dominice coram positis, supra sancta Dei Euangelia corporaliter manu tacta iuro quod super singulis et uniuersis capitulis pro quibus a domino papa uel eius legato seu aliis uel ipso iure fui excommunicatus uel sum, stabo omnibus mandatis ipsius domini pape ac uestris, magister Milo domini pape notarie, apostolice sedis legate, uel alterius legati seu nuntii sedis apostolice, ita uidelicet ut quidquid per se, litteras suas, nuntium uel legatum  mihi preceperit super uniuersis capitulis pro quibus excommunicatus fui uel sum, bona fide sine  fraude ac malo ingenio adimplebo, super istis precipue capitulis que hic nomino, uidelicet quod pacem aliis iurantibus dicor noluisse iurare; item quod iuramenta que feci super expulsione hereticorum uel eis credentium non seruasse dicor; item quod hereticos dicor semper fouisse eisque fauisse; item quod de fide suspectus habeor; item quod ruptarios siue mainadas tenui; item quod dies Quadragesime, festorum, et Temporum, qui securitate gaudere debebant, dicor uiolasse; item quod aduersariis meis, qui se iustitie offerebant pacemque iurauerant, dicor noluisse iustitiam exhibere; item quod Iudeis publica commisi officia; item quod monasterii Sancti Willelmi et aliarum ecclesiarum possessiones et ecclesias iniuste detineo; item quod incastellaui ecclesias et incastellatas detineo; item quod indebita pedagia uel guidagia colligo uel colligi facio; item quod Carpentoractensem episcopum a propria sede depuli; item quod de interfectione  sancte memorie Petri de Castronouo suspectus habeor, pro eo maxime quod interfectorem ipsius in magnam familiaritatem recepi; item quod uasionensem episcopum et eius clericos cepi uel capi feci, et palatium eiusdem episcopi et domos canonicorum destruxi et castrum uasionense per uiolentiam abstuli; item quod in religiosas personas manus uiolentas iniecisse dicor et multas rapinas commisisse. Super iis salnariis et aliis, si qua poterunt inueniri, predicto modo iuraui et alios iurare feci, et septem castrorum tradidi cautiones, quorum nomina sunt hec: Furce, Opeda, Balme, Roccamaura, castrum Mornacii, Famaus in Argenteria, Mons Ferrandi. Si autem ea, que circa supradicta capitula et alia iniuncta mihi fuerint, in perpetuum bona fide non seruauero, uolo et concedo ut septem  supradicta castra cadant in commissum Romane Ecclesie, et ius quod habeo in comitatu Melgoriensi ad Romanam Ecclesiam plenissime reuertatur. uolo etiam et concedo ut persona mea excommunicetur et terra supponatur ecclesiastico interdicto, et coniuratores mei tam consules quam alii et sucessores eorum ex hoc ipse absoluti a fidelitate, iure, ac seruitio quibus mihi tenentur, Romane Ecclesie pro feudis et iuribus que habeo in uillis, ciuitatibus, et castris de quibus erant tam consules quam alii qui iurarunt fidelitatem facere teneantur pariter et seruare. Item sub eodem iuramento et eadem pena stratas publicas securas seruabo. Eisdem penis subiacere uolo si predicta omnia non seruauero uel aliquod predictorum,



CAP. III. Mandata ante absolutionem.

In nomine Domini. Anno pontificatus domini Innocentii pape III duodecimo, XIu Kal. Iulii. Ego Milo domini pape notarius apostolice sedis legatus  precipio tibi domino Raymundo comiti Tolosano sub debito prestiti iuramenti et sub pena eiusdem iuramenti adiecta ut dominum episcopum Carpentoractensem tam in ciuitate quam extra pleno iure restituas, et de damnis datis tam de rebus quam de fructibus eidem episcopo resarciendis fideiussores prestes idoneos, et uniuersos ciues Carpentoractenses a iuramento quod citra triennium tibi uel alii tuo nomine prestiterunt absoluas omnino, et munitionem quam ibi fecisti fieri mihi uel cui iussero facias assignari. Item precipio tibi sub eadem pena ut dominum episcopum, prepositum et canonicos uasionenses tam in castris quam aliis pleno iure restituas, et de damnis datis, edificiis destructis, et rebus aliis, et fructibus resarciendis eisdem fideiussores prestes idoneos, castrum autem uasionense mihi uel cui iussero facias assignari. Item sub eadem pena tibi precipio ut Aragonenses, Ruptarios, Cotarellos, Bramenzones, Blascones, Mainadas,  uel quocunque alio nomine censeantur, de tota terra tua et posse tuo prorsus expellas, nec in alienam terram eos immittas uel alii concedas, nec eorum auxilio tempore ullo utatis. Item sub eadem pena tibi precipio ut uniuersos Iudeos in tota terra tua et posse ab omni administratione publica uel priuata prorsus amoueas, nec unquam eos ad ipsam uel aliam restituas, uel alios Iudeos ad aliquam administrationem assumas, nec eorum consilio ullo tempore contra Christianos utaris. Item sub eodem iuramento et eadem pena tibi precipio ut stratas publicas securas obserues. Saluis iis que dominus papa uel ego uel alius de mandato ipsius eodem tempore uel diuersis tibi duxerit in posterum iniungenda.



CAP. Iu. Mandata post absolutionem.

In nomine Domini, pontificatus domini Innocentii pape III anno duodecimo, XIII Kal. Iulii. Hec sunt precepta facta domino comiti Tolosano postquam fuit absolutus. Ego Milo domini pape notarius, apostolice  sedis legatus, precipio tibi domino Raymundo, comiti Tolosano, sub debito prestiti iuramenti et sub pena in forma eiusdem iuramenti adiecta ut hereticos et eorum manifeste credentes in tota ditione tua retineas tradendos cum rebus suis ad arbitrium signatorum  ; reliquos uero hereticos et eorum credentes cum crucesignatis et sine illis fideliter in perpetuum persequaris. Item precipio ut hereticos de cetero nullo tempore foueas uel defendas, nec eis unquam prestes consilium uel fauorem. Item precipio ut dies Dominicales et Quadragesime et alios in Lateranensi concilio designatos nullo unquam tempore uioles uel ab aliis pro posse tuo uiolari permittas. Item precepio ut aduersariis tuis et uniuersis ecclesiis et domibus religiosis et miserabilibus personis iustitiam facias cum fueris requisitus. Item precipio ut per baiulos  tuos facias coram eis conquerentibus iustitiam exhiberi. Item ut ecclesias incastellatas ad arbitrium diecesanorum episcoporum diruas, uel etiam reserues, si quas duxerint reseruandas; quas diecesanis episcopis uel aliis Ecclesiarum prelatis ad quos pertinere noscuntur continuo tradas, ut ab eis perpetuo possideantur. Item precipio ut ecclesias et domos religiosas in libertate plenaria conserues, uidelicet quod in eis alberguarias, procurationes uel exactiones quascunque nullatenus exigas uel percipias, et defunctis earum episcopis uel aliis rectoribus, ipsas nullo modo spolies, nec administrationi earum seu custodie occasione alicuius consuetudinis uel aliqua alia te immisceas, sed omnia sine diminutione aliqua eorum successoribus reseruentur. Electioni etiam episcopi uel alterius rectoris Ecclesie faciende per te uel per quamcunque personam nullatenus te admisceas, nec aliquam uiolentiam facias uel impedimentum aliquod prestes quo  minus electio libere et canonice celebretur. Item precipio ut pedagiorum seu guidagiorum exactiones tam in terra quam in aquis penitus dimittas, nisi quas regum uel imperatorum concessione probaueris te habere, nec dimissa guidagia seu pedagia deinceps resumas. Item precipio ut salnarias, ubicunque habeas, dimittas; nec alicubi de cetero instituas, nec impedias liberum transitum uiatorum tam in terris quam in aquis. Item precipio ut pacem seu treugam, secundum quod tibi iniunctum fuerit, obserues. Item precipio ut de te conquerentibus secundum meum uel alterius legati seu iudicis ordinarii uel delegati arbitrium iustitiam facias. Item precipio ut stratas publicas securas serues, nec transeuntes ab antiquis stratis deuiare compellas. Item precipio ut hereticos quos diecesani episcopi uel alii Ecclesiarum rectores hereticos, receptatores, uel fautores eorum tibi uel tuis baiulis nominabunt, tanquam hereticos habeas. Item precipio ut pacem  a legatis statutam uel deinceps statuendam iures et serues inuiolabiliter secundum ipsius pacis statuta, et uniuersos homines tuos eamdem pacem iurare facias et secundum statuta pacis seruare. Item precipio ut septem castra que mihi nomine Romane Ecclesie tradidisti uel aliquod non auferas per te uel per aliam quamcunque personam et si aliquod illorum fuerit per quacunque personam ablatum, cum toto posse tuo ad recuperandum illud uiriliter laborabis, et statim illud pristine custodie restituas. Hec omnia tibi precipio perpetuo obseruanda, et si qua alia super predictis capitulis uel aliis pro quibus excommunicatus fuisti dominus papa uel eius legatus tibi duxerit in posterum iniungenda.



CAP. u. Iuramentum consulum.

In nomine Domini. Anno pontificatus domini Innocentii pape III duodecimo, XII Kalend. Iulii. Nos consules Auinionenses de consensu et uoluntate domini R. comitis Tolosani precise iuramus supra sancta Dei Euangelia manu tacta tibi magistro Miloni  domini pape notario, apostolice sedis legato, quod bona fide, sine omni malo ingenio, et sine omni fraude consulemus et operam dabimus pro posse nostro quod dictus dominus comes tam per se quam per successores suos super iis omnibus pro quibus fuit excommunicatus, que uidelicet exponuntur in forma secundum quam ipse antequam absolueretur iurauit, pareat omnibus mandatis Ecclesie, et quod ea in perpetuum seruet; ita ut si quod illorum non fecerit, uel contra uenerit manifeste, nos ei nullum consilium uel auxilium se obsequium per nos uel per homines siue amicos nostros aliquatenus impendemus, scientes ex hoc ipso dicti comitis dilecto absolutos nos esse a fidelitate, si qua uel seruitio illi ullo modo tenebamur; imo quousque plene paruerit, faciemus contra ipsum pro posse nostro quidquid Romana Ecclesia uel eius  nuntius siue legatus nobis mandauerit faciendum, non obstante fidelitate uel iure aliquo uel seruitio, si quo ipsi ullo modo tenebamur; a quo tam tu quam dictus comes nos absoluistis et absoluitis, si forte ipse, ut dictum est, contra precepta que sibi facta sunt uel fuerint uenerit manifeste. Tunc etiam pro iure siue seruitio, si quod in uillis uel castris nostri consulatus et ipsa ciuitate habere dignoscitur, fidelitatem Romane Ecclesie faciemus, ipsam eidem fideliter et perpetuo seruaturi. Item stratas publicas secutas seruabimus et faciemus per totum nostrum districtum inuiolabiliter obseruari. Item pedagia seu guidagia uel exactiones aliquas a transeuntibus per stratas uel etiam per flumina nullatenus accipiemus, nisi que uel quas antiqua regum uel imperatorum concessione constiterit nos habere. Item ecclesias omnes et domos religiosas in nostro districtu tam in ciuitate quam extra in plenaria seruabimus libertate, uidelicet quod ab eis exactiones  aliquas seu tallias nullatenus exigemus, et defunctis earum episcopo uel aliis rectoribus, ipsas uel domos earum nullo modo spoliabimus, nec administrationi earum seu custodie occasione alicuius consuetudinis uel aliqua alia, nisi forte rogati ab episcopo uel capitulo, nos immiscebimus, sed omnia sine diminutione aliqua defunctorum successoribus reseruentur. Et electioni episcopi uel alterius rectoris Ecclesie faciende per nos uel per quamcunque aliam personam nos nullatenus immiscebimus, nec aliquam uiolentiam faciemus uel impedimentum prestabimus quominus electio libere ac canonice celebretur. Item pacem seu treugam, sicut nobis iniunctum fuerit, bona fide obseruabimus. Item, si episcopus uel capitulum uel alia persona ecclesiastica nobis aliquos hereticos nominauerit uel credentes, uel per nosmetipsos cognoscere poterimus aliquos heresim predicare uel facere conuenticula aliqua, ipsos persequemur secundum legitimas sanctiones, et eorum  bona omnia infiscabimus. Hec omnia singulis annis per manus episcopi nostri successores nostros faciemus iurare. Si quis autem hec iurare noluerit, ipsum tanquam hereticum habebimus manifestum, nec eius iudicium siue auctoritas uigorem in aliquo sortiatur.

In eumdem modum iurauerunt alii consules, scilicet Nemausenses et Sancti Aegidii  , et multi alii quos exegi



CAP. uI. Hec est indulgentia.

Ego R. Dei gratia dux Narbone, comes Tolose, et marchio Prouincie, pro anime mee remedio et progenitorum meorum omnibus ecclesiis et domibus religiosis prouinciarum uiennensis, Arelatensis, Narbonensis, Auxitanensis, Burdegalensis, et Bituricensis immunitatem secundum statuta canonum et plenissimam libertatem concedo  ; ita uidelicet quod alberguarias, procurationes, uel exactiones quascunque seu tallias nullo unquam tempore per me uel per alios requiram in eis, et requirentes siue  postulantes pro posse meo fideliter cercebo. Defunctis etiam earum episcopis uel rectoribus aliis, ipsas uel domos earum per me uel per alium nullo modo spoliabo, nec administrationi earum custodie occasione alicuius consuetudinis uel aliqua alia me ullatenus immiscebo; sed omnia sine diminutione aliqua defunctorum successoribus reseruentur. Electioni etiam episcopi uel alterius rectoris Ecclesie faciende per me uel per quamcunque personam me nullatenus immiscebo, nec aliquam uiolentiam faciam uel impedimentum prestabo quo minus electio canonice ac libere celebretur. Preterea possessiones omnes et iura ecclesiarum, si qua iniuste detineo, eis restituo pleno iure. Promitto insuper quod omnia iura ecclesiarum et domorum religiosarum, sicut decet catholicum principem, in prefatis prouinciis  totis uiribus protegam et defendam. Si quis autem contra prefatam immunitatem et libertatem a me indultam ecclesiis et aliis domibus religiosis uenire presumpserit, ipsum pro posse meo uiriliter cercebo. Istam autem concessionem et promissionem feci apud Sanctum Aegidium anno pontificatus domini Innocentii III duodecimo, XIII Kal. Iulii, ad mandatum et exhortationem magistri Milonis domini pape notarii, apostolice sedis legati, presentibus domino Michele Arelatensi archiepiscopo cum episcopis infrascriptis, uidelicet Marsiliensi, Auenionensi, Cauellicensi, Carpentoractensi, uasionensi, Tricastrinensi, et Nemausensi, et Agathensi, et Magalonensi, Lodouensi, Tolosano, Biterrensi, et domino archiepiscopo Aquensi, et episcopo Foroiuliensi, et Niciensi, et Aptensi, et Sistericensi, et archiepiscopo Auxitano, et episcopo Aurasicensi, et uiuariensi, et Uticensi.



CAP. uII. Forma pacis.

 In nomine Domini. Anno duodecimo pontificatus domini Innocentii pape III, X Kalend. Iulii. Ego Milo, domini pape notarius, apostolice sedis legatus, precipio uobis domino R. comiti Tolosano et uobis baronibus, scilicet uillelmo et Hugoni et Raimundo de Baucio, P. Bermundi, Rascatio, et aliis baronibus et coadiutoribus uestris, sub debito prestiti iuramenti et pena in eodem iuramento adiecta, quatenus secundum statuta pacis olim a legatis Romane Ecclesie promulgata, inter uos pacem perpetuam obseruetis, et eamdem pacem a uestris hominibus et coadiutoribus faciatis iurari pariter et seruari. Si uero orte sunt inter uos alique questiones uel in posterum forsitan orientur, per uenerabiles patres Hugonem Regensem episcopum, apostolice sedis legatum, ad hoc de uoluntate ipsius assumptum et Arelatensem, archiepiscopum, et episcopum Uticensem, et Auinionensem prepositum, uel per alios qui pro tempore per Romanam  Ecclesiam fuerint substituti, eas statuo concordia uel iudicio terminari. Saluo in omnibus apostolice sedis mandato.



CAP. uIII. Iuramentum quod prestiterunt custodes castrorum.

In nomine Domini. Pontificatus domini Innocentii pape III anno duodecimo, XII Kal. Iulii. Ego Michel Arelatensis archiepiscopus iuro tibi Miloni domini pape notario, apostolice sedis legato, quod castra de Mornas et de Furcis sine omni malo ingenio et sine omni fraude pro posse meo faciam fideliter custodiri, nec eadem castra uel eorum aliquod comiti Tolose uel alii persone restituam uel restitui scienter permittam sine mandato domini pape bullatis litteris eius inserto, uel sine mandato tuo uel alterius Romani pontificis nuntii siue legati ad hoc specialiter cum litteris bullatis deputati. Sane illi uel illis cui uel quibus dominus papa, uel tu, uel alius nuntius siue legatus domini pape cum supradicta forma ad hoc specialiter destinatus iusserit,  predicta castra restituam, nonobstante eo quod eadam castra dicuntur ad meam Ecclesiam pertinere, tempore legitimo mihi tunc assignato; restitutis tamen prius mihi uniuersis expensis et usurarum grauaminibus pro castrorum custodia tunc factis iuramento baiulorum meorum, quos in predictis castris posuero, absque alia probatione declarandis. Expensas autem de concessione tua intelligo faciendas de redditibus et omnibus prouentibus castrorum illorum et mandamentorum quos de uoluntate comitis, et concessione, et mandato tuo baiuli mei ibidem percipere debent, iurisdictionem plenariam duntaxat pro castrorum custodia et sufficientibus ad expensas redditibus colligendis per omnia exercentes. Porro, si predicti prouentus ad predicta complenda non sufficient, nec comes nec  aliquis pro eo expensas iuxta uoluntatis mee moderamina ministrauerit, ego ex mutua pecunia expensas faciam, nec predicta castra tenebor restituere donec predicte expense cum omnibus suis grauaminibus mihi fuerint plenius restitute. Hec omnia sicut supra scripta sunt bona fide seruabo. Sic me Deus adiuuet et hec sancta Dei Euangelia.

Et ego Milo domini pape notarius, apostolice sedis legatus, hanc fidelitatem auctoritate domini pape et Romane Ecclesie accipiens, concedo tibi, Michel Arelatensis archiepiscope, eadem auctoritate ut omnia suprascripta possis exigere et percipere et pro tue uoluntatis arbitrio bona fide disponere, uolens et statuens te et Ecclesiam tuam indemnem super expensis et omnibus grauaminibus occasione custodie memoratorum castrorum quocunque tempore factis conseruari. Ad perpetuam autem omnium horum firmitatem hanc chartam sigilli mei munimine facio roborari.

 In eumdem modum iurauit uiuariensis episcopus pro castro de Faniau sibi commisso. In eumdem modum abbas Montis Maioris pro castro de Opeda. In eumdem modum iurauerunt episcopus et prepositus Auenionenses pro castris de Roccamaura et de Balmis sibi commissis. In eumdem modum iurauit Magalonensis episcopus pro castro de Monteferrando.



CAP. IX. Iuramentum pro principibus crucesignatis et exercitu.

In nomine Domini. Anno duodecimo pontificatus domini Innocentii pape III, X Kal. Iunii. Ego R. Dei gratia dux Narbone, comes Tolose, et marchio Prouincie iuro super sancta Dei Euangelia corporaliter manu tacta quod quando principes crucesignati ad partes meas accedent, mandatis eorum parebo per omnia tam super securitate quam aliis que mihi pro utilitate ipsorum et totius exercitus duxerint iniungenda.

Hoc iuramentum exegi a comite cum sibi contra  hereticos crucem imposui.



CAP. X. Iuramentum baronum.

In nomine Domini. Pontificatus domini Innocentii III pape anno duodecimo, XIu Kal. Iulii. Nos Willelmus de Baucio et Hugo frater eius, et Raimundus nepos noster, Draconetus, Guillelmus Arnaudi, Raimundus Dagout, Ricauus de Cariunpo, Bertrandus de Lauduno, et Willelmus frater meus, Bernardus de Andusia  , et P. Bermundi filius meus, et Rostagnus de Posqueriis, et Raimundus de Usecia, et filius meus Decanus, et Raimundus Gaucelini de Lunello, et Pontius Gaucelini, iuramus tibi magistro Miloni domini pape notario apostolice sedis legato, coram sancta Eucaristia et cruce Dominica et sanctorum reliquiis supra sancta Dei Euangelia corporaliter manu tacta quod stabimus omnibus mandatis Ecclesie seu tuis uel alterius nuntii seu legati domini pape super istis capitulis que inferius exprimuntur, uidelicet super abiuratione mainadarum  perpetua; item super Iudeis ab omni administratione seu officio perpetuo amouendis et nullo unquam tempore restituendis, uel aliis Iudeis ad aliquam administrationem nullatenus assumendis; item super pedagiis et guidagiis dimittendis et nullo unquam tempore resumendis; item super pace uel treuga iuxta mandatum tuum uel alterius legati domini pape instituenda pariter seruanda; item super plena ecclesiarum libertate seruanda; item super ecclesiis incastellatis demoliendis et penitus dimittendis et nullo unquam tempore incastellandis; item super damnis per nos datis ecclesiis et aliis personis, siue laicis siue clericis resarciendis; item quod de nobis querelantibus iustitiam exhibebimus. Hec omnia sicut supra scripta sunt, et in omnibus supra scriptis articulis et aliis, si qui forsitan emerserint, et in cautionibus tibi dandis pro posse nostro fideliter adimplebimus. Sic Deus  nos adiuuet et hec sancta omnia. Similiter sub eodem iuramento stratas publicas securas seruabimus, et eos, quos episcopi nostri hereticos nominabunt, et receptatores et fautores eorum animaduersatione debita puniemus.

In eumdem modum iurauerunt alii barones.



CAP. XI. Precepta baronum.

In nomine Domini. Anno pontificatus domini Innocentii pape III duodecimo, XIu Kal. Iulii. Ego Milo, domini pape notarius, apostolice sedis legatus, uobis baronibus, uidelicet Willelmo de Baucio. Hugoni de Baucio, R. de Baucio, Draconeto, Willelmo arnaudi, R. Dagout, Ricauo de Cariumpo, B. de Lauduno, Willelmo de Lauduno, Bernardo de Andusia, Petro Bermundi, R. de Usecia, et Decano filio uestro, R. de Posqueriis, R. Gaucelini, et Pontio Gauzelini, sub debito prestiti iuramenti precipio ut mainadas nullo unquam tempore habeatis, item ut Iudeos ab omni administratione publica uel priuata  remoueatis omnino, et nullo unquam tempore eos ad eamdem uel ad aliam restituatis, nec alios Iudeos ad administrationem aliquam assumatis, nec eorum consilio contra Christianos utamini. Item ut ecclesias incastellatas ad arbitrium diecesanorum episcoporum diruatis, uel etiam reseruetis si quas duxerint reseruandas: que diecesanis episcopis uel aliis Ecclesiarum prelatis, ad quos pertinere noscuntur, tradantur, et ab eis perpetuo possideantur. Item precipio ut ecclesias et domos religiosas in libertate plenaria conseruetis, uidelicet quod in eis albergarias, procurationes, uel exactiones quascunque nullatenus exigatis uel percipiatis, de defunctis earum episcopis uel aliis rectoribus ipsas nullo modo spolietis, nec administrationi earum seu custodie occasione alicuius consuetudinis uel aliqua alia uos immisceatis, sed omnia sine diminutione aliqua eorum successoribus reseruentur, et electioni episcopi uel alterius rectoris Ecclesie faciende per  uos uel per quamcunque aliam personam uos nullatenus admisceatis, nec aliquam uiolentiam faciatis uel impedimentum aliquod prestetis quo minus electio libere et canonice celebretur. Item precipio ut pedagiorum seu guidagiorum exactiones penitus dimittatis, nisi quas regum uel imperatorum concessione probaueritis uos habere, nec dimissa pedagia seu guidagia deinceps resumatis. Item precipio ut pacem seu treugam, secundum quod uobis iniunctum fuerit, obseruetis. Item precipio ut de uobis conquerentibus secundum meum uel alterius legati uel iudicis delegati arbitrium iustitiam faciatis. Item precipio ut stratas publicas securas seruetis. Item precipio ut eos, quos episcopi hereticos nominabunt, receptatores uel fautores eorum, tanquam hereticos habeatis.



CAP. XII. Obligatio castrorum baronum.

Noscant presentes et futuri quod anno Dominice Incarnationis 1209, mense Iunio, apud Sanctum  Aegidium, Willelmus de Baucio princeps Aurasice, et Hugo de Baucio, et Raimundus de Baucio reddiderunt pro pignoribus pro se et pro proceribus qui morantur ultra Rhodanum, et pro filiis Rostagni de Fabrano, et pro Bertrando de Lauduuo, et pro Willelmo fratre eius, castrum de uitrola, et castrum Montismirati, et castrum de Clarenzens in manu magistri Milonis apostolice sedis legati, promittentes se stare eiusdem mandato et cognitioni de capitulis infrascriptis, scilicet de pedagiis et guidagiis et de Iudeis et de mainadis et de ecclesiis incastellatis et earum libertatibus, et quod de querelis comitis iustitiam exhibebunt.



CAP. XIII. Eadem obligatio pro aliis baronibus.

Noscant presentes et futuri quod P. Bermundi de Salue, et R. Peleti, et Rascatius de Ucecia, et R. de Posqueriis, et R. Gaucelini reddiderunt pro pignoribus pro se castrum de Grefoila, et castrum de  Roccaforcada, et castrum de Sado in manu magistri Milonis apostolice sedis legati, promittentes se stare mandato suo et cognitioni de pedagiis et Iudeis et de mainadis et de ecclesiis incastellatis et earum libertatibus, et quod de querelis comitis iustitiam exhiberent.



CAP. XIu. Mandatum episcopis factum.

Arelatensi archiepiscopo.

Presentium uobis auctoritate mandamus sub obedientie uirtute districte precipimus quatenus ea que apud Sanctum Aegidium his diebus statuta sunt clericis et laicis uestrarum diecesum solemniter et fideliter publicetis, et ea faciatis per excommunicationis et interdicti sententias tam in locis quam in personis inuiolabiliter obseruari. Relaxetis etiam interdicti sententiam secundum formam in eodem colloquio uobis datam, que talis est: De absentibus nominatim excommunicatis uel etiam interdictis, si  magne persone fuerint, hec forma seruetur, ut cum litteris diecesani ueritatem rei continentibus absoluendi ad aliquem legatorum accedant. De minoribus militibus et popularibus personis hec forma seruetur. ut diecesanus per se uel per interpositam personam idoneam ad loca interdicta accedat, et receptis ab omnibus iuramentis quod pareant mandatis Ecclesie, prius extumulentur illi per eorum tumulatores qui, interdicto durante, fuerant tumulati, et postmodum relaxato interdicto solemniter tumulentur, nisi nominatim excommunicati fuissent, qui perpetuo careant ecclesiastica sepultura, et statim pacem iurare et ipsius statuta seruare sub debito iuramenti compellantur. Hec dicimus obseruari in locis in quibus non sunt heretici manifesti.

In eumdem modum scriptum est archiepiscopis et episcopis aliis.



LXXXuI. ARCHIEPISCOPIS ET EPISCOPIS ET ABBATIBUS ET ALIIS ECCLESIARUM PRAELATIS ET UNIuERSIS PERSONIS ECCLESIASTICIS QUIBUS HOC SCRIPTUM AB APOSTOLICAE SEDIS LEGATIS FUERIT EXHIBITUM. De subsidio prestando crucesignatis. 


Is qui dat omnibus affluenter et non improperat, qui non solum spiritualia dona concedit, sed etiam temporalia bona largitur, ita terrene nobis substantie admirationem indulsit ut bona nobis ad uite sustentationem commissa in necessitatis articulo nostro ministerio proximis dispensentur, et de iis eis quasi de propriis gratiam faciamus que communia omnibus fecerat ius nature. Licet autem ad  succurendum in necessitatibus proximis fideles quilibet teneantur, persone tamen ecclesiastice, quibus commissum est patrimonium Crucifixi, obligare ad hoc specialiter dignoscuntur, et eo se potius in administratione ipsius exhibeant liberales quo principalius est ad opus indigentium deputatum. Hinc est siquidem quod cum fidelis populi multitudo ad impugnandum orthodoxe fidei subuersores uiriliter se accingant assumpto charactere Crucifixi, et absurdum sit procul dubio ut qui pro communi utilitate laborant, propriis tantum debeant stipendiis militare aliquam uestrorum reddituum portionem deputare uos conuenit in subsidium eorumdem. Cum enim sacris sit canonibus institutum ut thesauri et alia bona ecclesiarum ingruente necessitatis articulo in redemptionem  exponi debeant captiuorum  tunc procul dubio debent plenius dispensari cum periculis occurritur animarum que falsis dogmatibus captiuate in erroris carceribus detinentur, cum pretiosior sit anima corpore, ac perditioni unius anime multorum interitus corporum nequeat comparari. Illud etiam in hoc uobis est subtilius aduertendum, quod, quamuis illi qui ad capiendas uulpeculas que demoliuntur uineam Domini se accingunt, uniuersorum fidelium causam agant, utilitatibus precipue uirorum ecclesiasticorum insistunt, dum illi quorum intendunt duritiam inter clades bellicas edomare, apostolicam  doctrinam impugnent, ecclesiasticam auctoritatem euacuent, et uiris ecclesiasticis astruant non esse aliquatenus intendendum, dominis temporalibus magnifice seruientes. Unde, cum uideatur consentaneum rationi ut Christi milites, qui pro uestris utilitatibus militant, uestris munificentiis recreentur, uniuersitatem uestram rogandam duximus et monendam, per apostolica uobis scripta in remissionem peccaminum iniungentes quatenus illam uestrorum unius anni prouentuum portionem quam uenerabilis frater noster episcopus Regensis et dilecti filii abbas Cirterciensis et magister Milo notarius noster, apostolice sedis legati, quibus super hoc uices nostras committimus, deliberatione prouida duxerint designandam, ad crucesignatorum subsidium assignetis.  Alioquin, cum sustinere nolimus ut propter necessariorum defectum predictorum signatorum exercitus dissoluatur, noueritis nos eisdem legatis iniungere ut uos ad id ecclesiastica censura compellant. Ne uero grauia uobis onera imponere uideamur que digito nostro mouere nolimus, quantamcunque uos gratis de uestris prouentibus consuleritis portionem nos profecto maiorem de nostris offerimus largiendam.

Datum uiterbii, u Kal. Augusti, pontificatus nostri anno duodecimo.



LXXXuII. REGENSI EPISCOPO, ET ABBATI CISTERCIENSI, ET MAGISTRO MILONI NOTARIO NOSTRO, APOSTOLICAE SEDIS LEGATIS. De eodem argumento. 


Ut hi qui orthodoxe fidei zelo succensi ad expugnandam hereticam prauitatem uiuifice crucis characterem assumpserunt eo feruentius publicam causam gerant quo se uiderint proximorum subsidiis adiuuari efficacius, a uobis, frater episcope ac fili abbas, et a nonnullis aliis nobis fuit sepe suggestum quod tam clericos quam laicos constitutos in terris nobilium qui contra prouinciales hereticos sunt crucesignati cogi per censuram ecclesiasticam faceremus ut de prouentibus suis saltem unius anni  ad tam sanctum et sumptuosum opus implendum dictis crucesignatis portionem decimam largirentur. Et quidem commonitorias litteras super hoc nos meminimus destinasse; sed, ut ad id aliqui cogerentur ad quod erant monitis et exhortationibus inducendi, nobis et fratribus nostris durum admodum uidebatur. Ceterum, ad multam uestre suggestionis instantiam, quam ex deuotionis credimus feruore procedere quem habetis ad explendum obsequium Iesu Christi, super hoc committendas uobis duximus uices nostras, ita uidelicet quod eosdem non precise tantum ad decimam, sed quantamlibet uobis expedire uidebitur, sollicitis exhortationibus inducatis, ad coactionem, si aliter unquam poteritis minime processuri. Quod si forsan inceptum negotium  nequiuerit aliter expediri, ne, quod absit! occasione tali dissoluatur exercitus et opus tam utile deseratur, uolumus et mandamus quatenus uniuersas personas ecclesiasticas tam regulares quam alias, quibus transmissum ad eos mandatum apostolicum fuerit a uobis exhibitum, ad prestandam illam suorum reddituum portionem quam eisdem duxeritis designandam qua conuenit censura cogatis, attentius prouisuri ut ad compulsionem huiusmodi nullatenus procedatur a uobis si suscitari graue scandalum timeatur. Laicos uero, si forte ad coactionem fuerit procedendum, compelli nullatenus uolumus absque consensu principalium dominorum. Quod si omnes, etc., duo uestrum, etc.

 Datum uiterbii, uI Kalend. Augusti, etc., ut in alia.



LXXXuIII. UNIuERSIS FIDELIBUS CONSTITUTIS IN TERRIS NOBILIUM QUI ADuERSUS PROuINCIALES HAERETICOS SUNT CRUCESIGNATI. Super eadem materia. 

Cum domini uestri pro defensione fidei ortodoxe personas et res exposuerint ad obsequium Iesu Christi, uniuersorum fidelium communem causam agentes, iustum est ut a uobis et aliis recipiant subsidia opportuna, quibus adiuti tam sanctum et fructuosum propositum ualeant adimplere. Quocirca  uniuersitatem uestram rogandam duximus et monendam, in remissionem uobis peccaminum iniungentes quatenus pro eius amore, qui uobis animam donauit et corpus et bona omnia que habetis, imo etiam qui seipsum uobis donauit in pretium ut suo sanguine pretioso redimeret uos a diaboli potestate, aliquam portionem de prouentibus uestris, saltem unius anni, iuxta dispositionem uenerabilis fratris nostri Regensis episcopi et dilectorum filiorum Cisterciensis abbatis et magistri Milonis notarii nostri, sedis apostolice legatorum, tam hilariter quam liberaliter conferatis, ut per hec et alia bona que, Domino inspirante, feceritis, ad eterne beatitudinis premia mereamini peruenire. Nos enim eisdem legatis uices nostras in hoc duximus committendas,  habituri ratum et gratum quidquid pie ac prouide super eo duxerint statuendum.

Datum uiterbii, uII Kal. Augusti, anno duodecimo.



LXXXIX. MAGISTRO MILONI NOTARIO NOSTRO APOSTOLICAE SEDIS LEGATO. Mandatur ei ut ceptum negotium persequatur. 

Sollicitudinis tue studium, quod per operis euidentiam declaratur, tanto nobis prudentiam tuam reddit amplius commendatam quanto celestis altitudo consilii circa commissum tibi negotium maiora dignoscitur per tuum ministerium operata. Illi ergo qui pertingit a fine usque ad finem fortiter et disponit  suauiter uniuersa, quique, cum imperet uentis et mari, facit in turbatione tranquillum, quas ualemus gratias referentes, discretionem tuam dignis super hoc laudibus commendamus. Licet autem reditus tuus utilis nobis esset et presentia tua grata, quia tamen in ministerii tui cura multis te fore credimus non solum necessarium sed etiam fructuosum, deuotioni tue presentium auctoritate mandamus quatenus prudenter considerans quod non qui ceperit sed qui perseuerauerit, saluus erit, et finis non pugna coronat, his que ad iniunctum tibi spectant officium sollicite ac solerter intendas, ad illum principaliter habens absque intermissione respectum qui pro sua causa, quam agis, diriget gressus tuos, reddetque  tibi mercedis eterne denarium pro labore, a nobis etiam, qui non sumus tue deuotionis immemores, consolationis solatia percepturus.

Datum uiterbii, uI Kal. Augusti, anno duodecimo.



XC. NOBILI uIRO R. COMITI TOLOSANO, Hortatur eum ut perseueret in bono. 

Gaudemus in Domino et in potentia uirtutis ipsius quod licet contra te dudum fuerint multa suggesta que famam tuam uidebantur multiformiter denigrare, tu tamen, ut eam omnino purgares, totum te nostris exposuisti mandatis, exhibens cautiones quantas et quales dilectus filius magister Milo notarius noster, apostolice sedis legatus, exegit; et  sic qui multis fueras in scandalum, factus es pluribus in exemplum, ut circa te manus Domini uideatur mirabiliter operata. Cum ergo pro certo credamus quod hoc tibi, non solum spiritualiter ad salutem, uerum etiam temporaliter ad profectum debeat redundare, ut amodo inter fideles fructifices et abundes in pace catholica qui hactenus inter perfidos dispergebas et consumebas in bellica clade, nobilitatem tuam rogandam duximus et monendam, per apostolica tibi scripta mandantes quatenus talem in omnibus te studeas exhibere quod nos, qui tuum desideramus in Domino commodum et honorem, ad exhibendum tibi gratiam et fauorem merito debeamus induci, pro certo confidens quod indebitum tibi nolumus inferri grauamen.

 Datum uiterbii, uI Kal. Augusti, pontificatus nostri anno duodecimo.



XCI. STEPHANO CANTUARIENSI ARCHIEPISCOPO, S. R. E. CARDINALI. De electione episcopi Lincolniensis. 

 Super negotio Lincolniensis electi non solum discretionis spiritum, uerum etiam discretionem spiritus te oportet habere, ne facile credas omni spiritui, sed zelum habeas secundum scientiam, diligenter attendens quod qui nimium emungit, elicit sanguinem, cum tempus et tempus sit omni rei que sub celo consistit. Unde: Omnia bona in tempore suo. Tuis ergo consultationibus breuiter respondemus  quod si Lincolniense capitulum alias litteras de assensu regio uel noluerit uel nequiuerit impetrare, sufficiunt impetrate, ne forte sub specie consuetudinis approbate querere uidearis utilitatem magis propriam quam communem. Si autem electus canonicam purgationem obtulerit super iis de quibus probabiliter est suspectus uel publice infamatus, purgationem eius accusatore deficiente recipias, moderando ipsam cum quinta probabilium personarum ordinis sui manu. Quod si nec inquisitionem subire nec purgationem exhibere uoluerit super iis de quibus, ut diximus, probabiliter est suspectus uel publice infamatus impedientibus promotionem ipsius secundum canonicas sanctiones, electionem eius poteris de iure cassare. Ad hec, si Lincolnienses  canonici precepto tuo iuxta formam mandati nostri parere noluerint, in eos tanquam inobedientes et contumaces canonicam poteris proferre censuram. Ceterum, hec omnia tibi noueris non tanquam delegato, sed quasi ordinario, esse rescripta.

Datum uiterbii, Iu Kal. Augusti, anno duodecimo.



XCII. ABBATI ET CONuENTUI FARSENSI. Absoluuntur ab impetitione episcopi Sabinensis. 

 Cum uenerabilis frater noster Sabinensis episcopus coram dilectis filiis nostris Rogerio tituli Sancte Anastasie presbytero et Pelagio Sancte  Lucie ad septa solis diacono cardinalibus, quos sibi et R. procuratori uestro concessimus auditores, ecclesiam Sancti uiti de Granica cum suis possessionibus et suis pertinentiis petiisset, asserens eamdem ad se tam in spiritualibus quam temporalibus pertinere, idem procurator, nondum eiusdem episcopi intentione fundata, prepropere sic respondit, quod, etsi dicta ecclesia dudum fuerit Ecclesie Sabinensis, eam tamen episcopus non poterat uindicare, quam ex permutationis causa Farfense monasterium obtinebat, ad hoc probandum quoddam exhibens instrumentum, in quo contineri prima facie uidebatur quod Theodo episcopus cum suorum sacerdotum  assensu predictam ecclesiam Sancti uiti proquibusdam ecclesiis et rebus aliis in concambium uestro duxerat monasterio concedendam. Ad hec autem episcopus proposuit memoratus intentionem suam per responsionem huiusmodi esse fundatam. Cum enim pars uestra responderit se dictam ecclesiam ex permutatione facta per Sabinensem episcopum obtinere quam etiam publico nitebatur instrumento probare, confiteri per consequentiam uidebatur se credere quod ecclesia sepedicta tempore permutationis pertinuit ad Ecclesiam Sabinensem, cum permutatio inter contractus bone fidei computetur, nec cum alio quam cum domino uel cum eo qui habetur loco domini legitime ualeat celebrari, adiiciens quod, etsi confessioni huiusmodi stare  uellet in quantum contra uos facere uidebatur, instrumentum tamen huiusmodi contra se minime admittebat, quod nec tabellionis auctoritate, nec subscriptione testium dignoscitur esse fulcitum. Sed ad hoc pars uestra respondit quod, cum procurator id in modum exceptionis obiecerit, non uidebatur ex aduerse partis intentione fuisse coufessus; quia iuxta legitimas sanctiones, qui exceptione utitur, non estimatur de intentione aduersarii, cum quo agitur, confiteri, adiungens quod; etsi permutationis tempore cenobium Farfense crediderit dictam ecclesiam Sancti uiti ad Sabinensem Ecclesiam pertinere, procurator tamen predictus ex certis causis seu uerisimilibus coniecturis credulitatem suam postmodum potuit taliter informare ut nunc crederet  eamdem ecclesiam ad Sabinensem Ecclesiam tunc temporis non spectasse. Porro memoratus episcopus, ad probandum quod iamdicta ecclesia ad se in temporalibus pertinebat, quosdam testes induxit, per quos nitebatur ostendere quod tam dictam ecclesiam quam molendina, terras et alia bona eius Sabinenses episcopi diutius possederunt, de illis pro sue uoluntatis arbitrio libere disponendo. Quidam quoque testes ad probandam prescriptionem ex uestra fuerunt parte producti; per quorum aliquos uester procurator asseruit sufficienter ostensum quod a nonaginta annis eamdem ecclesiam cum molendinis et aliis bonis eius uestrum monasterium possederat in quiete. Sed ad hoc pars episcopi respondebat  quod etsi quidam testes de nonaginta annis deponere uideantur, quia tamen de iuris ordine tempora  schismatum que temporibus bone memorie Innocentii et Alexandri Romanorum pontificum intercessisse noscuntur, et de nostra indulgentia speciali episcopo memorato concessa tempus Conradi quondam Sabinensis episcopi, cum propter eius absentiam, qui pastoralem curam gessit in Ecclesia Maguntinensi, et illorum incuriam quibus Sabinensis episcopatus diuersis temporibus fuit cura commissa, eiusdem episcopatus iura neglecta fuerint, debeant de computatione subduci. cum eumdem episcopum in eo statu quoad defendenda Sabinensis  episcopatus iura duxerimus reponendum quem habuit quando idem Conradus Sabinensis Ecclesie presulatum accepit, residuum temporis procul dubio ad legitime prescriptionis limitem minime pertingebat. Super iis igitur et aliis propositis coram cardinalibus supradictis deliberatione cum fratribus nostris habita, intelleximus supradictum episcopum intentionem suam minime fundauisse per depositiones testium uel procuratoris supradicti responsionem, qui, sicut premissum est, exceptionem obiiciens, de intentione aduerse partis non intelligitur fuisse confessus, uel etiam per instrumentum ex aduerso exhibitum, cum in eo Theodo episcopus, a quo permutatio facta proponitur, non dicatur episcopus Sabinensis, quanquam  in transcripto quo procurator utebatur appositum fuerit Sabinen. per uitium falsitatis. Licet autem nimis excesserit qui transcriptum illius instrumenti falsauit, quia tamen delictum persone non debet in damnum Ecclesie redundare, ac non solum ante sententiam, uerum etiam post, obiici potest exceptio falsitatis, cum falsorum instrumentorum pretextu lata sententia usque ad uiginti annorum spatium ualeat retractari, ueritate comperta noluimus ut id uestro monasterio preiudicium generaret. Quia uero nobis constitit supradictam ecclesiam Sancti uiti constitutam esse in diecesi Sabinensi, episcopale ius in omnibus spiritualibus eidem episcopo adiudicauimus in eadem, illis duntaxat exceptis que per authentica scripta ei dignoscuntur esse  substracta, cum per priuilegium uel prescriptionem legitimam nullatenus probaretur exempta. uerum quia dictus episcopus, qui eamdem ecclesiam sibi quoad temporalia uendicabat, munitum se super hoc prescriptione legitima non ostendit, quanquam probauerit episcopos Sabinenses bona eiusdem ecclesie aliquando tempore possedisse, uos ab impetitione ipsius quoad temporalia eiusdem ecclesie sententialiter duximus absoluendos. Nulli ergo, etc., hanc paginam nostre diffinitionis infringere uel ei, etc., usque incursurum.

Datum uiterbii, II Non. Augusti, anno duodecimo.



XCIII. EISDEM. De eadem re. 


 Cum uenerabilis frater noster Ioannes Sabinensis episcopus coram dilectis filiis nostris Rogerio tituli Sancte Anastasie presbytero et Pelagio Sancte Lucie ad septa solis diacono cardinalibus, quos sibi et Ricardo procuratori uestro concessimus auditores, ecclesiam Sancti Angeli de Tancia  cum suis possessionibus et pertinentiis petiisset, asserens eamdem ad se tam in spiritualibus quam temporalibus pertinere, primo possessorium et postea  petitorium intentando, allegauit ante omnia ius commune, quia, cum eadem ecclesia sit constructa in Sabinensi diecesi, ut dicebat, sub ipsius debebat consistere iuxta canonicas sanctiones. uerum, cum ex uestra fuisset parte negatum eamdem ecclesiam in predicta diecesi constitutam, idem episcopus ad hoc probandum priuilegium bone memorie Anastasii pape predecessoris nostri coram ipsis exhibuit, in quo mons Tancia pro Sabinensis episcopatus termino ponitur, et inter alias ecclesias Sabinensis episcopatus eadem ecclesia Sancti Angeli numeratur, ac in predicto monte dicitur esse constructa, hoc idem per publicum instrumentum quo procurator uester utebatur ostendens, in quo dicitur quod dicta ecclesia sita est in territorio Sabinensi, cum  Sabinensis diecesis longe amplius quam Sabinense territorium extendatur. In temporalibus quoque ad se dictam ecclesiam pertinere idem episcopus nitebatur ostendere per publicum instrumentum, in quo continetur expresse Ioannem episcopum Sabinensem  Hugoni Farfensi abbati et duobus personis post ipsum Gualdum Pontianellum, in quo est dicta ecclesia, cum suis pertinentiis locauisse pro annua quatuor solidorum Papiensium pensione in Assumptione beate uirginis persoluenda. Sed pars uestra proposuit instrumento predicto nullam fidem penitus adhibendam propter superlinearem scripturam et rasuram in loco suspecto factam, ubi uidelicet adnotatio temporis recensetur. Fuit insuper ex episcopi parte propositum quod cum  ecclesie Sancti  Angeli nomine multo tempore fuerit certa pensio ecclesie Sabinensi soluta, manifeste liquebat ad eamdem ecclesiam, a qua locatio facta fuerat, supradictam ecclesiam iure proprietario pertinere. Preterea, cum bone memorie Lucius papa predecessor noster iniunxerit Sabinensibus ut ad recuperationem Tancie, quam eo tempore tenebatis, intenderent, et per eosdem Petro de Bono tunc Sabinensis episcopatus procuratori tam Tancia quam ecclesia Sancti Angeli fuerit restituta, et uos eamdem ecclesiam postea duxeritis occupandam, eiusdem erat episcopo restitutio facienda, sicut idem episcopus ea omnia per idoneos testes asserebat esse probata. Ad hec autem procurator respondebat  predictus quod, etsi quidam testes se uidisse deponant ecclesiam Sancti Angeli pensionem quatuor solidorum Sabinensi episcopo persoluisse, nullum tamen ex hoc uestro monasterio poterat preiudicium generari, cum non appareat pensionem ipsam ex parte monasterii fuisse solutam. Quanquam etiam testes asserant se uidisse multoties pretaxatam pensionem exsolui, non tamen ostenditur tanto tempore prestita quod usque ad prescriptionem legitimam porrigatur. Item, sicut ad rei proprie probationem locatio facta non sufficit, ita nec solutio nec perceptio pensionis. Licet  etiam idem Lucius predecessor noster suprascriptum mandatum Sabinensibus dederit circumuentus, credens, prout ei suggestum fuerat, ad Sabinensem episcopatum predictum locum et ecclesiam pertinere, ac Farfenses monachi propulsando iniuriam ab eisdem Sabinensibus irrogatam retinere curauerint ecclesiam memoratam, propter hoc non erat episcopo restitutio facienda; maxime cum e uicino contrariam esset sententiam super petitorio excepturus, et qui petit quod redditurus est, dolum facere dignoscatur, sicut in ciuilibus legibus continetur. Medietatem quoque oblationum specialium quorumdam dierum idem episcopus in eadem sibi ecclesia uendicabat, quam eidem de plano procurator uestri monasterii recognouit. His igitur et aliis intellectis  que coram cardinalibus supradictis pars utraque proponere procurauit, quia nobis constitit supradictam ecclesiam Sancti Angeli constitutam esse in diecesi Sabinensi, de consilio fratrum nostrorum episcopale ius in omnibus spiritualibus eidem episcopo adiudicauimus in eadem, illis duntaxat exceptis que per authentica scripta ei dignoscuntur esse subtracta, hoc ad cautelam expresso, ut medietatem oblationum predictorum dierum, que, sicut dictum est, ipsi procurator recognouit iamdictus, in eadem ecclesia percipit [percipiat] annuatim. Quia uero instrumentum predictum, per quod episcopus supradictam ecclesiam intendebat sibi quoad temporalia  uendicare, ad faciendam super hoc fidem  inualidum esse cognouimus, utpote propter predicta de iure suspectum, uos ab impetitione ipsius quoad temporalia eiusdem ecclesie sententialiter duximus absoluendos, eidem super hoc silentium imponentes. Nulli ergo, etc. hanc paginam nostre diffinitionis, etc. usque incursurum.

Datum uiterbii XI Non. Augusti, anno duodecimo.



XCIu. PADUANO ET CENETENSI EPISCOPIS, ET ABBATI SANCTI MARTINI DE COLLE CENETENSIS DIeCESIS. Scribitur pro archiepiscopo Duraciensi. 

Ex litteris uenerabilis fratris nostri Duraciensis archiepiscopi nostris est auribus intimatum quod cum Ecclesie Duraciensis canonici eumdem in  archiepiscopum elegissent, et uenerabilis frater noster Constantinopolitanus patriarcha electionem confirmasset ipsius et in episcopum consecrasset, eumque direxisset ad regimen ecclesie memorate, . . rector uenetorum, qui domos, possessiones, thesaurum et alia bona dicte Ecclesie occuparat, non permisit eumdem Duraciensem ingredi ciuitatem nec in eiusdem territorio commorari, et cum quadam uice tanquam extraneus eamdem ciuitatem intrasset, ipsum per suos satellites recedere cegit ab illa: propter quod accedens uenetias, a nobili uiro duce uenetorum et consiliariis eius humiliter petiit ut archiepiscopatum predictum ipsum permitterent  libere possidere, sed iidem non solum preces non admiserunt ipsius, uerum etiam noluerunt aliquatenus sustinere quod ipsum quisquam archiepiscopum nominaret, asserentes neminem in suo districtu nisi uenetum debere uel posse perfrui ecclesiastica dignitate, nisi forsan de ipsorum consensu exstiterit ordinatus. Cum igitur hec, si uera sunt, in preiudicium sint libertatis ecclesiastice attentata, discretioni uestre per apostolica scripta mandamus quatenus predictos ducem et populum uenetorum ut ipsum in archiepiscopatu predicto, prout ad eius officium pertinet, permittant libere ministrare, precipientes rectori et uenetis apud Duracium commorantibus ut restitutis bonis Duraciensis Ecclesie uniuersis, eidem super archiepiscopatu prefato et  pertinentiis eius nullam inferant molestiam uel grauamen, moneatis prudenter et efficaciter inducatis, ipsos ad hoc, nisi aliquid rationabile quare id fieri non debeat obiectum fuerit et ostensum, per censuram ecclesiasticam sublato cuiuslibet contradictionis et appellationis obstaculo compellentes. Quod si non omnes, etc. duo uestrum, etc.

Datum uiterbii, Xu Kal. Septembris, pontificatus nostri anno duodecimo.



XCu. ALBANIENSI EPISCOPO. De eadem re. 

Ex litteris uenerabilis fratris nostri Duraciensis  archiepiscopi nostris est auribus intimatum quod cum Ecclesie Duraciensis canonici eumdem in archiepiscopum elegissent, et uenerabilis frater noster Constantinopolitanus patriarcha electionem, etc. ut in alia usque rector uenetorum apud Duracium commorantium, etc. ut in alia usque recedere cegit ab illa. Cum igitur hec, si uera sunt, in preiudicium sint libertatis ecclesiastice attentata, fraternitati tue per apostolica scripta mandamus quatenus memoratum rectorem et uenetos apud Duracium commorantes, ut restitutis bonis Duraciensis Ecclesie uniuersis, eidem super archiepiscopatu prefato et pertinentiis eius nullam inferant molestiam uel grauamen, prudenter moneas et inducas, ipsos ab hoc, etc. ut in alia usque compellens.

 Datum uiterbii, Xu Kal. Septembris, anno duo decimo.



XCuI. NOBILI uIRO MICHALICIO CUMINIANO ROMANIAE. Super eadem materia. 

Si te seruum recognoscis illius qui seruos suos adoptat in filios et coronat in reges, ipsius sponsam, que a dextris eius in uestitu deaurato consistit, non solum te conuenit non offendere, uerum etiam honoribus preuenire. Inde est quod nobilitatem tuam rogamus attentius et monemus, per apostolica tibi scripta mandantes quatenus uenerabilem fratrem  nostrum Duraciensem archiepiscopum possessiones quas eius Ecclesia in terra tua obtinere dignoscitur permittas pacifice possidere, fructus quos ex illis a morte predecessoris ipsius diceris percepisse sibi restituens uniuersos, eius intuitu qui bonum irremuneratum aliquod non relinquit et malum non preterit impunitum.

Datum uiterbii, XuI Kal. Septembris, pontificatus nostri anno duodecimo.



XCuII. ABBATI SANCTI PETRI DE LINGRARIGA, ET ARCHIDIACONO DURACIENSI. De eadem re. 

Querelam uenerabilis fratris nostri Duraciensis  archiepiscopi recepimus continentem quod nobilis uir Dametrius iudex Albanorum quasdam possessiones Ecclesie sue ac alia bona contra iustitiam detinet occupata. Unde ipsi nostris dedimus litteris in mandatis ut possessiones ipsas et alia cum fructibus perceptis ex eis archiepiscopo memorato restituat, ut tenetur. Quocirca discretioni uestre per apostolica scripta mandamus quatenus si dictus Dametrius quod mandauimus neglexerit adimplere, uos eum ad restitutionem ipsorum per censuram apostolicam appellatione remota, iustitia mediante, cogatis.

Datum uiterbii, XuII Kal. Septembris, anno duodecimo.

Scriptum est eidem nobili super hoc.

 Datum, ut in alia.



XCuIII. MARTINO ABBATI ET FRATRIBUS MONASTERII SANCTAE MARIAE DE SERENA. De reuocatione alienationum. 

In nostra presentia constitutis tibi, fili abbas, et dilecto filio F. uenerabilis fratris nostri episcopi Lucani procuratori de rato litteras exhibenti audientia benigna concessa, tu alienationem integre medietatis Podii castelli, curtis de Monte castello, cum omnibus casis, casalinis, terris et rebus ad predictum castellum et eius curtem pertinentibus, et cum omnibus casis, casalinis, terris et rebus  quas dictum monasterium ullo modo habet uel requirere potest a Cecina usque ad Arnum et usque ad Elsam: scilicet in curte de colle Carelli, et in loco et curte de Tauerle, ac in curtibus de Padule, de Capanule, de Sancto Petro de Camuliano, de Ceule, de Perignano, de Lucagnano, de Lauaiano, de Miliano, de Aqui, de Morrono, de Scupeturo et de Cumulo, a Guidone predecessore tuo Lucano episcopo dudum factam petiisti humiliter reuocari; allegans uenditionem ipsam in enormem monasterii lesionem, cum ultra quintuplum fuerit tunc deceptum, et contra formam canonicam, utpote cui nec superioris auctoritas, id est Romani pontificis, cui nullo medio suberat, nec consensus seu subscriptio monachorum accessisse dignoscitur, attentatam. Ad  quod procurator episcopi sic respondit, quod dicta uenditio non in monasterii detrimentum sed utilitatem potius facta fuit, cum de centum libris denariorum ueterum solutorum pro ipsa, qui longe cariores erant usualibus denariis qui nunc currunt, utiliores possessiones ad opus monasterii empte fuerint, et residiui in eiusdem loci utilitatem conuersi. Preterea de consilio fratrum et fidelium monasterii dictus predecessor tuus ad huiusmodi alienationem processit, sicut euidenter arguitur ex instrumenti tenore super ipsa confecto. Sed hoc ultimum tu prorsus inficians, ad id quod premissum est respondebas quod licet abbas in instrumento profiteatur uenditionem huiusmodi se fecisse de fratrum suorum et fidelium uoluntate, de illorum tamen  assensu non constat, quem intercessisse tabellio non testatur. Adiecit insuper procurator quod cum Ricouerus olim abbas eiusdem loci mouisset super hoc Lucano episcopo questionem, et bone memorie C. papa predecessor noster Wlterrano episcopo et priori Sancti Fridiani Lucanensis et magistro I. Pisano canonico, quibus causam ipsam commiserat, iniunxisset ut ante omnia laborarent ad compositionem amicabilem faciendam, per quosdam prudentes uiros fuit compositum inter eos, ita quod dictus abbas trecentis et duabus libris ab episcopo de nouo receptis, de consilio et assensu G. presbyteri ecclesie Sancti Blasii de Bibon, ut dicebatur, ad monasterium pertinentis, et Rusticellis Castaldionis, Hugolini Guidonis, et quorumdam aliorum  fidelium eiusdem monasterii, ut dicebant, finem, refutationem, transactionem et pactum de non petendo fecit de omnibus supradictis. Processu quoque temporis inter Lucanum episcopum et monasterium tuum super premissis questione suborta, coram abbate Sancte Marie de Masio et Mercato iudice arbitris electis a partibus Aimericus abbas predicti loci, sexaginta octo libris ab episcopo Lucano receptis, cum consilio et assensu H. monachi, A. conserui, et laicorum quorumque fidelium monasterii, ut dicebant, eo modo quo Ricouerus abbas fecerat omnia refutauit. Unde cum compositionem predictam idem predecessor noster postmodum confirmarit, suam ad id intelligitur prestitisse  auctoritatem; presertim cum usque adeo conuentionem illam duxerit approbandam ut confirmationis sue litteris tenorem eius de uerbo ad uerbum fecerit adnotari.

Preterea coram magistris B. et C. Pisanis canonicis iudicibus delegatis a nobis ad obseruationem compositionis ipsius pena interposita te astrinxisse dicebat. Unde firmiter asserebat te contra uenditionem et compositiones predictas nullatenus audiendum, sed potius condemnandum ad penam tam in alienationis contractu quam in compositionibus comprehensam. uerum ex parte tua fuit ad premissa responsum quod per compositiones huiusmodi ledi monasterium non debebat, tum quia ipsis que speciem alienationis pretendunt nec superioris  auctoritas nec capituli consensus accessit, tum etiam etsi predicti abbates pecuniam componendo receperint, nichilominus tamen monasterium tam in prima compositione quam etiam in secunda ultra quadruplum ledebatur: quod facile probari posse dicebas. Sed nec obstare poterat confirmatio prelibata, utpote per nimiam eiusdem predecessoris nostri occupationem obtenta: qui licet tenorem compositionis iusserit adnotari, cum tamen deprehendere nequiuerit ex eodem quam grauiter monasterium ledebatur, absque alterutrius partis iniuria uel iactura confirmationem illam intelligitur concessisse. Sic etenim in iure ciuili reperitur expressum, quod si quis a principe simpliciter impetrauerit ut in publico loco edificet, non est intelligendum  ut cum incommodo alicuius id fiat, nisi forsan et hoc fuerit impetratum. Et ideo cum rescriptum contra ius elicitum, nisi tale sit quod petenti prosit nec ledat alium, ab omnibus debeat refutari, ex confirmatione huiusmodi dictus episcopus commodum consequi non debebat.

Preterea irrefragabili argumento uidebaris ostendere quod intentionis predecessoris nostri non exstitit compositionem predictam in dispendium monasterii confirmare. Cum enim post modicum temporis dictus predecessor tuus, qui predicta distraxerat, super diuersis fuisset excessibus incusatus, et Suanensis episcopus de mandato eiusdem predecessoris nostri inquisisset super  illis plenius ueritatem, ac pro eo precipue quod confessus est coram eo se medietatem Montis Castelli et trium uillarum pro trecentis duodecim libris et una cultra Lucano episcopo uendidisse, ipsum ab administratione remouerit, abbatie dictus predecessor noster quod a Suanensi episcopo factum fuerat approbando mandauit ut quamuis uenditionem factam Lucano episcopo confirmasset, nichilominus tamen idem episcopus super possessionibus ab abbate predicto emptis taliter cum substituto componeret ne ad eum propter id querimonia perferretur. Fuit insuper ex tua parte propositum quod monasterio nocere non poterat quod tu nuper compositionem ipsam promisisti coram supradictis delegatis a nobis iudicibus obseruare, cum hoc nimis  incaute in monasterii lesionem absque nostra et tui capituli conniuentia promisisses. Sed ad hoc pars altera respondebat quod etsi a principio consensum capituli non habuerit, postea tamen litteras super hoc obtinuit ab eodem, licet non fuerint iudicibus presentate. uerum tu hoc prorsus inficians allegasti quod cum nobis de promissione huiusmodi postea constitisset, nos nolentes quod incuria uel delictum persone in damnum Ecclesie redundaret, dictis dedimus iudicibus in preceptis ut iuxta mandati nostri tenorem in negotio procedere non tardarent. Sed nec quadragenaria prescriptio, de qua, licet perfunctorie, mentio facta fuerat, locum sibi poterat contra monasterium uendicare; quia licet quinquaginta et unus anni a  tempore uenditionis elapsi sint, quia tamen cum quarto anno pontificatus eiusdem C. predecessoris nostri coram iudicibus a sede apostolica delegatis super predictis possessionibus lis fuerit contestata, tam quatuordecim anni a tempore mote litis elapsi quam etiam tempus uite illicite alienantis debent iuxta sanctiones canonicas de computatione subduci, residuum temporis ad quadraginta annorum limitem non accedit. His igitur et aliis intellectis que tam tu quam pars altera proponere curauistis, de fratrum nostrorum consilio tam alienationem quam compositiones etiam supradictas duximus reuocandas, procuratorem predictum super iis sententialiter condemnantes, ita uidelicet ut tam ad recuperationem supradicte pecunie quam etiam  expensarum que pro melioratione rerum monasterii forsitan facte sunt idem episcopus, cum uoluerit, suam iustitiam prosequatur. Nulli ergo omnino hominum liceat hanc paginam nostre diffinitionis infringere uel ei, etc. usque incursurum.

Datum Laterani, Iu Idus Martii, pontificatus nostri anno duodecimo.



XCIX EPISCOPO ET F. ET u. ARCHIDIACONIS SALAMANTINIS. Confirmatur sententia lata pro monasterio Colimbriensi. 

Inter dilectos filios, priorem et conuentum monasterii  Sancte Crucis Colimbriensis ex parte una et M. et I. presbyteros, G. I. P. et M. diaconos et P. I. et M. ac quosdam alios clericos capelle monasterii memorati ex altera, quos ad presentationem eorumdem prioris et fratrum ad titulum ipsius monasterii dicebatur uenerabilis frater noster Colimbriensis episcopus ordinasse, super ordinatione ipsorum et restitutionis sententia a dilecto filio magistro P. priore Sancte Marie Montis maioris et coniudicibus suis auctoritate nostra lata pro eis exorta materia questionis, post altercationes multiplices et uarias allegationes propositas coram uenerabili fratre nostro episcopo et dilectis filiis decano et cantore Zamorensibus, quibus ultimo commisimus causam ipsam, quasdam eiusdem Colimbriensis  episcopi litteras exhibuerunt duo ex clericis memoratis, uidelicet P. Bartholomei et I. Nunonis, in quibus continebatur expresse quod P. Colimbriensis episcopus ad titulum monasterii Sancte Crucis et presentationem prioris et conuentus eiusdem promouerat quosdam clericos, unum in Presbyterum, et alios in diaconos et subdiaconos et Ostiarios, quorum nomina in suis litteris exprimebat, inter que uidebantur prescriptorum clericorum nomina contineri, quibus in eius presentia competens fuerat beneficium repromissum. Cumque fuisset a priore et fratribus allegatum easdem litteras nunquam de conscientia episcopi emanasse, ac super hoc fuisset aliquandiu litigatum, in hoc demum partes pariter conuenerunt, abrenuntiatis omnibus  que gesta erant in causa ut si Colimbriensis episcopus tenorem recognosceret litterarum, ipsi iudices iuxta suum arbitrium facerent clericis ipsis, pro quibus predicta sententia lata fuerat, in monasterio prouideri; si uero non recognosceret tenorem earum, ex toto absoluerent priorem et conuentum ab impetitionibus clericorum. Cum autem iudices certiorari per dictum episcopum petiissent, licet episcopus nimis obscure primitus rescripsisset, postmodum tamen minus intricate respondit hoc modo: Recordamur quosdam clericos ecclesie Sancte Crucis ad titulum monasterii et presentationem duorum uel trium canonicorum eiusdem loci promouisse ad ordines ac eisdem super ordinatione sua nostras litteras concessisse; sed qui fuerint,  et an litterarum tenor de nostra conscientia emanauerit, non recolimus.

Super huiusmodi uero responsione conscribi fecit idem episcopus tria paria litterarum; quarum unum sepedictorum clericorum parti et aliud prioris et fratrum nuntio assignauit, apud se ad cautelam tertio reseruato. uerum cum utraque pars traditas sibi ab episcopo litteras iudicibus presentasset, pars prioris et fratrum asseruit litteras Colimbriensis episcopi clericis traditas per eosdem fuisse falsatas, cum in eo loco in quo scriptum fuerat, utrum litterarum tenor de nostra conscientia emanauerit, non recolimus, loco negatiue particule uidelicet etiam, litteris quibus utebantur clerici  poneretur. Porro cum tam super hoc articulo quam etiam super alio, an uidelicet ex iis que rescripsit episcopus recognouisset continentiam litterarum, fuisset utrinque diutius allegatum, iudices de consilio peritorum sententiando dixerunt episcopum sepedictum litterarum recognouisse tenorem, priori et fratribus iniungentes ut predictis duobus clericis prouiderint iuxta formam in authentico eorumdem expressam, pro ceteris sententiam confirmationis quam tulerant super predicta restitutionis sententia, sed ad tempus se suspendisse fatebantur eamdem, in statum pristinum reducendo, et precipiendo eam firmiter obseruari. Quorum sententiam magister I. monasterii procurator nuper apud sedem apostolicam constitutus coram dilecto filio nostro  Pelagio Sancte Lucie ad septa solis diacono cardinali, quem ipsi et predicto Ioanni Nunonis procuratori clericorum ipsorum auditorem concessimus, petiit reuocari, allegans eos contra conuentionis seu compromissi tenorem sententiam protulisse; quia cum Colimbriensis episcopus scripserit se non recolere an litterarum tenor de sua conscientia emanasset, ergo an is tenor litterarum fuerit dubitauit: ergo tenorem ipsum minime recognouit; et ideo mandare iudices nequiuerunt supradictis clericis prouideri, utpote conditione in compromisso apposita non exstante. Proposuit insuper manifeste constare litteras quas iudicibus clerici supradicti obtulerant fuisse falsatas, cum litterarum tenor quas nobis nuper Colimbriensis  episcopus super eodem facto transmisit litteris quibus pars monasterii usa fuerat, sicut idem episcopus asserit, omnino concordet, a quibus clericorum litteras non est dubium discordasse.

Ceterum procurator clericorum easdem litteras fuisse falsatas prorsus inficians, proponebat alterius tenoris fuisse litteras quibus monasterium usum fuerat quam sint ille quas ad nos Episcopus destinauit, adiiciens quod etsi eiusdem tenoris forsitan exstitissent, contra sententiam tamen auctoritate apostolica promulgatam in preiudicium clericorum credendum non erat, episcopo in hac parte, cum non iuratus extra iudicium testimonium dederit, et sit in assertione propria singularis, et ideo sibi soli credendum non erat, quantacunque fulgeat dignitate.  Allegauit preterea compromissi uerba non captiose, sed sane potius esse intelligenda, ut scilicet uerba negatiue concepta in affirmationem resoluantur hoc modo: Si episcopus tenorem recognosceret litterarum, secundum arbitrium iudicum prouideretur clericis memoratis; si uero non recognosceret, id est, si recognosceret, non fuisse illam continentiam litterarum, prior et fratres ab impetitione absoluerentur ipsorum. Et hec interpretatio uidebatur merito admittenda, tum quia negantis factum per rerum naturam nulla est probatio iuxta legitimas sanctiones, tum quia multi potuissent casus occurrere in quibus episcopus non recognouisset continentiam litterarum, ut, si forsitan interim fuisset mortuus, uel mutus seu mente captus effectus,  aut in remotis partibus agens, uel etiam presens, et requisitus nollet aliquatenus respondere, et sic clerici debita fuissent prouisione frustrati, quod intentioni tam partis quam iudicum obuiasset. Adiecit etiam quod illa uerba: Si episcopus tenorem recognosceret litterarum, non ad uerborum seriem sed ad factum de quo in litteris agebatur erant potius referenda. Unde cum episcopus dixerit se recolere quosdam clericos capelle Sancte Crucis ad presentationem quorumdam fratrum eiusdem loci ad titulum monasterii ordinasse ac dedisse litteras ordinatis, oblatas sibi litteras super quibus erat contentio recognoscens proprio sigillo munitas, licet dixerit se non recolere an litterarum tenor de sua  conscientia emanasset, tenorem recognouisse intelligitur litterarum quas ueras et authenticas reputabat; sicut si alique nobis littere offerrentur nostra bulla munite, que nec rase, nec cancellate, nec abolite uiderentur in aliqua sui parte, neque uitium appareret in filo, stylo, charta, uel bulla, nec inhonestum continerent aliquid uel iniquum, etsi non essemus memores sic fuisse in facto processum quemadmodum litterarum series contineret quia omnium habere memoriam diuinum est potius quam humanum, procul dubio litteras approbaremus easdem et per consequentiam earumdem intelligeremur continentiam approbare.

His igitur et aliis coram predicto cardinale propositis plenius intellectis, de fratrum nostrorum  consilio sententiam predictorum iudicum Zamorensium approbantes illam auctoritate apostolica confirmamus. Quocirca discretioni uestre per apostolica scripta precipiendo mandamus quatenus eamdem sententiam faciatis appellatione remota inuiolabiliter obseruari, contradictores, si quos inueneritis, uel rebelles per censuram ecclesiasticam compescendo. Quod si non omnes, etc., tu, frater episcope, cum eorum altero, etc.

Datum uiterbii III Non. Augusti, anno duodecimo.



C. CANONICIS REGULARIBUS ECCLESIAE BEATI PETRI DE TORGATONA. De canonicis instituendis in ecclesiis parrochialibus. 


Cum a sede apostolica postulatur quod equitati sit consonum et conueniat rationi, ad concedendum debemus prompti et faciles inueniri et iusta poscentium uota propensiori cura et sollicitudine promouere, ut tanto in amorem et deuotionem sacrosancte Romane Ecclesie feruentius exardescant quanto se cognouerint maiorem apud eam affectionem et gratiam inuenisse. Eapropter, dilecti in Domino filii, uestris iustis postulationibus grato concurrentes assensu, ad exemplar felicis recordationis Alexandri pape predecessoris nostri auctoritate uobis apostolica indulgemus ut in ecclesiis uestris, cum uacauerint, liberum sit uobis quatuor uel tres ad minus  de canonicis uestris instituere, ex quibus unum diecesano Episcopo presentetis ut ab eo curam suscipiat animarum, et uobis de temporalibus, illi uero de spiritualibus, debeat respondere. Decernimus ergo ut nulli omnino hominum liceat hanc paginam nostre concessionis infringere uel ei, etc. usque se nouerit incursurum.

Datum uiterbii, III Non. Septembris, pontificatus nostri anno duodecimo.



CI. SOFFRIDO PISTORIENSI, EPISCOPO, EIUSQUE SUCCESSORIBUS CANONICE SUBSTITUENDIS IN PERPETUUM. De confirmatione priuilegiorum. 

Quoniam uniuersalis Ecclesie curam, Deo, prout  ipsi placuit, disponente suscepimus, oportet nos fratres nostros episcopos ampliori caritate diligere et Ecclesias eorum gubernationi commissas protectione sedis apostolice communire, quatenus tam eis quam Ecclesiis que ipsorum regimini sunt commisse sub apostolica tuitione manentibus et apostolorum principis patrocinium contra prauorum incursus adeptis, et ipsi officii sui prosecutioni ualeant propensius imminere, et commisse ipsorum pastioni oues Dominice uite pabulum apud eos, cessantibus prauorum molestiis, uberius et quietius possint iugiter inuenire. Eapropter, uenerabilis in Christo frater Soffride Pistoriensis episcope, et tue  honestatis et antique deuotionis qua Pistoriensis Ecclesia semper in apostolice sedis reuerentia et ueneratione permansit consideratione inducti, ad exemplar felicis recordationis Urbani Paschalis, Innocentii, Anastasii, Alexandri et Urbani tertii predecessorum nostrorum Romanorum pontificum eamdem Ecclesiam sub beati Petri et nostra protectione suscipimus et presentis scripti patrocinio communimus, statuentes ut quascunque possessiones, quecunque bona eadem Ecclesia impresentiarum iuste et canonice possidet, aut in futurum concessione pontificum, largitate regum uel principum, oblatione fidelium, seu aliis iustis modis prestante Domino poterit adipisci, firma tibi tuisque successoribus et illibata permaneant. Sancimus  etiam ut diecesis Pistoriensis episcopatus  , sicut eius termini predictorum predecessorum nostrorum priuilegiis distincti sunt, sic in iure et conditione Pistoriensis episcopi sine alicuius molestia uel inquietudine perseuerent; per quos nimirum terminos subscripte capelle et ecclesie constitute esse noscuntur, capella uidelicet de Capraria, capella hospitalis de Rosaria, plebs de Massa, capella de uincio, capella de Bucuniano, capella de Castellonouo, capella Sancti Martini in Monteculli, capelle sancte Marie Magdalene in Colle, capella de ualazano, capella de uerruca, super quam prefati predecessoris nostri Urbani post tertiam et quartam discussionem est prolata sententia, capella  hospitalis de Fanano, capella Prati episcopi, capella de Rotie, capella de Cerbaria, capella Montisacuti, capella de Insula, capella Sancti Saluatoris sita prope Pratum iuxta flumen Bisentium, capella Sancti Martini in Coiano, curtem etiam que uocatur Pauana infra Pistoriensem comitatum cum castello Sambuce infra curtis confinia constructo, sancte Pistoriensi Ecclesie confirmamus, sicut a uenerabilis memorie comitissa Mathilde beati Petri filia post diu examinatam a compluribus iudicibus ac iurisperitis actionem per iudicium Bernardi S. R. E. presbyteri cardinalis et iam dicti Paschalis pape uicarii in manus digne recordationis Ildebrandi predecessoris tui et fratrum eius restituta esse cognoscitur. Porro decimationes de Monte murlo, de Prato, de  Sancto Paulo, de Colonita, de Montemagno, de Casale, de Lamporecho, de Creti, de Spanareclio, quas de laicorum manibus solertia predicti predecessoris tui eripuit, nullus unquam ab Ecclesie iure et clericorum usibus alienare presumat. Idipsum de ceteris curtibus prediisue precipimus que hodie in Ecclesie Pistoriensis possessione persistunt, uidelicet de Lizano, de Mammiano, de Caumana, de Batoni, de Satornana, Brandellio, Piscia, Groppule, uinaciano, Tobiano, publica silua mortua, uizule, Plathaneze, Celleri, et de terra sita infra episcopatum Bononiensem, quam tenuerunt homines de ualle Biderla, curte de Spalliolo.

 Insuper confirmamus uobis plebem Sancti Hippolyti in Alpe, plebem Sancti Laurentii, plebem in Montemurlo, plebem de uilliano, plebem Sancti Quirici, plebem in Monte Cucuili, plebem in Satornana, plebem de Brandellio, plebem de Caumana, plebem Sancti Marcelli, plebem de Lizano, plebem de Popillio, plebem de Pitellio, plebem de Furfalo, plebem de Celle, plebem de Calloria, plebem de uinaziano, plebem de Massa, plebem de Creti, plebem de Lamporecelo, plebem de Limite, plebem de Artimino, plebem de Seiano, plebem de Quarrata, plebem de Montemagno, plebem de Tobiano, plebem Sancti Hippolyti, plebem Sancti Pauli, plebem de Aiolo, plebem Sancti Iusti, plebem de Colonica, in Prato plebem Sancti Stephani. Ad hec adiicientes  sancimus ut occasione priuilegii quod Pratenses a Romana Ecclesia se habere congaudent, nulla iniuria uel diminutio aut inobendientia matri sue Pistoriensi Ecclesie seu cuilibet supradictarum plebium, uidelicet Sancti Pauli, Sancti Hippolyti, Sancti Petri de Aiolo, Sancti iusti, et de Colonica, uel alicui in aliquo inferatur, nec Pratensis Ecclesia uel clerici ipsius loci eodem scripto contra iustitiam uel dignitatem aut obedientiam Ecclesie seu episcopi Pistoriensis utantur, sed quemadmodum predecessorum nostrorum Urbani, Paschalis, Innocentii et Alexandri atque aliorum, seu etiam bone memorie Petri et Ildebrandi Pistoriensium episcoporum tempore exstitit, ita iam dicta Pratensis Ecclesia absque aliqua diminutione potestatis aut dignitatis Pistoriensis  Ecclesie uel episcopi, eis in omnibus et per omnia obediens et subiecta permaneat. Prohibemus insuper ne infra episcopatum tuum ullus ecclesiam uel oratorium sine assensu tuo uel successorum tuorum de nouo construere audeat: saluis tamen priuilegiis Romane Ecclesie. Liceat quoque tibi et successoribus tuis baptismales ecclesias in eadem diecesi constituere, si necessitas uisa fuerit imminere. Decernimus ergo ut nulli omnino hominum liceat prefatam Pistoriensem Ecclesiam temere perturbare, aut eius possessiones auferre, uel ablatas retinere, minuere, seu quibuslibet uexationibus fatigare; sed omnia integra et illibata seruentur tam tuis quam tuorum fratrum et pauperum usibus profutura, salua  sedis apostolice auctoritate. Si qua igitur in futurum ecclesiastica secularisue persona hanc nostre constitutionis paginam sciens contra eam temere uenire tentauerit, secundo tertioue commonita nisi reatum suum congrua satisfactione correxerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco sua iura seruantibus, etc. usque in finem. Amen, amen, amen.

Datum Laterani per manum Ioannis Sancte Marie in Cosmidin. diaconi cardinalis S. R. E. cancellarii XIu Kal. Nouembris, indictione XIII, Incarnationis  Dominice anno 1209, pontificatus uero domini Innocentii pape III anno duodecimo.



CII LUNDENSI ARCHIEPISCOPO. De conuersione Fialande. 

Ex tuarum perpendimus serie litterarum quod cum quedam terra que Finlanda dicitur, operante Patre luminum, a quo omne datum optimum et omne donum perfectum descendit, nuper quorumdam nobilium mediante sollicitudine ad fidem conuersa sit Christianam, in qua modo puer iehsu proficit sapientia et etate, episcopo eiusdem terre postquam in propagatione catholice fidei cursum suum ibidem legitime consummauit, ad celestis remunerationis  brauium euocato, nullus est ei hactenus substitutus. Nam cum propter nouellam plantationem et eiusdem regionis hominum pertinaciam ac loci etiam intemperiem electus ibidem non ad honorem assumptus sed expositus martyrio reputetur, nullus fere ad illius regimen sedis aspirat nisi qui diuini uerbi zelo succensus pati exoptat pro Christi nomine cruciatus. uerum cum uir quidam moribus, ut asseris, et etate maturus et scientia et uirtutibus redimitus, qui propter uerbum Dei, quod populo illi aliquandiu predicauit, ab eis plura iam sustinuit piacula passionum, ad illius Ecclesie regimen sit uocatus, ut sic presit aspirans ad illud quod magis consequatur martyrium quam honorem, ipsi, ex eo quod non est de legitimo matrimonio natus, sine  licentia nostra munus consecrationis impendere noluisti. Cum igitur urgens exposcat necessitas et euidens utilitas id requirat, nobis humiliter supplicasti ut cum eo dispensare misericorditer dignaremur. Nos igitur tuis postulationibus inclinati, per apostolica scripta mandamus quatenus si est ita, cum eo uice nostra dispenses, iniungens eidem ut, sicut incepit, eamdem nouellam plantationem informet uerbo pariter et exemplo et insistere studeat diligenter ad exstirpandum paganitatis errorem et terminos Christiane fidei dilatandos; quia licet omnes uirtutes ad brauium, sola tamen perseuerantia coronatur.

Datum Laterani, III Kal. Nouemb., pontificatus  nostri anno duodecimo.



CIII. ILLUSTRI REGI DACIAE. Suadetur ut pugnet aduersus paganos 

Suggestor scelerum semper antiquus, qui semper querens quem deuoret, tanquam leo absorbet fluuium nec miratur, habens fiduciam quod Iordanis influat in os eius, quosdam iumentis insipientibus, quibus uere sunt similes, comparandos adeo excecauit quod factorem suum, qui pelle ac carnibus illos uestit, neruisque compactis et ossibus uitam et misericordiam eis dedit, penitus ignorantes, reuerentiam exhibent creature quam deberent impendere Creatori, et damnabiliter idolorum cultibus inherentes  Christiani nominis professores abhorrent, eosque qui sibi predicant uerbum Dei tanquam maleficos persequuntur. Licet autem aduersus huiusmodi barbaras nationes regno tuo conterminas prelium Domini preliando multos sepe labores sustinueris et expensas, nuper tamen imber diuine gratie terram cordis tui sancte predicationis uomere diligenter excultam adeo fecundauit, quod diuine zelo legis accensus apprehendere arma et scutum iterato proponis, ut iuxta parabolam euangelicam debiles et infirmos, cecos et claudos ad nuptias summi Regis intrare compellas, tractisque barbaris nationibus in sagenam fidei orthodoxe, illuc uiror iunci et calami ualeat suboriri ubi habitauerant hactenus struthiones. Nos igitur tuum propositum in  Domino commendantes, deuotionem regiam monemus attentius et hortamur, et in remissionem tibi peccaminum iniungimus quatenus amore illius qui captiuitatem nostram sua duxit uirtute captiuam, ad exstirpandum paganitatis errorem et terminos Christiane fidei dilatandos uiriliter te accingas, neque timeas passiones huius seculi, que condigne non sunt ad futuram gloriam que reuelabitur in nobis, sed in forti brachio et extento confundas cum suis idolis spurcitiam paganorum, ac tanquam strenuus miles Christi fortiter et potenter in huius certaminis agone contendas, gloria sempiterna, que in cor hominis non ascendit, si legitime certaueris, coronandus.

 Datum Laterani, II Kal. Nouembr., etc., ut in alia.



CIu. OTTONI ILLUSTRI ROMANORUM IMPERATORI SEMPER AUGUSTO. De eodem argumento. 

Suggestor scelerum serpens antiquus, etc. ut in alia usque persequuntur. Licet autem carissimus in Christo filius noster Waldemarus, rex Danorum illustris, aduersus huiusmodi barbaras nationes regno suo conterminas prelium Domini preliando multos sepe labores sustinuerit et expensas, nuper tamen imber diuine gratie terram cordis eius sancte predicationis uomere diligenter excultam adeo  fecundauit quod idem zelo diuine legis accensus apprehendere arma et scutum iterato proposuit, etc. ut in alia usque hactenus struthiones. Sed quoniam rege ipso in tam sancta peregrinatione profecto quidam Teutonici regnum eius crudeliter deuastarunt, ex eo forsan sumentes audaciam delinquendi quod rex absens eorum non poterat incursibus obuiare, idem nobis deuotissimo supplicauit excellentiam tuam nostris litteris admoneri ut ex tua fiat permissione securus quod quandiu fuerit in exsecutione peregrinationis eiusdem, ipsum ab emulis et persecutoribus regni sui sub imperiali potestate degentibus non oporteat formidare. Cum autem idem rex nostris exhortationibus inuitatus magnificentie tue semper in necessitatibus tuis astiterit, tuumque  procurauerit incrementum modis quibus potuit et honorem, decet imperialem excellentiam, tum ex hoc, tum etiam quia pergit in seruitium Iesu Christi, tuum fauorem impendere ac ipsius petitioni prestare consensum. Monemus igitur celsitudinem tuam attentius et hortamur quatenus uniuersos tibi subditos ab eiusdem regni molestatione ita cohibeas et refrenes quod pium ipsius regis propositum propter infestationem ipsorum non possit uel non debeat impediri, sed interim regnum eius taliter assecures quod huius peregrinationis particeps effici merearis, et tam regem ipsum quam alios qui audierint te ipsi uices debitas impendisse per hoc deuotius ad seruitium imperatorie sublimitatis inclines. Quod autem super hoc duxeris faciendum, imperialis  nobis celsitudo rescribat.

Datum Laterani, II Kal. Nouembris, etc. ut supra.

In eumdem modum scriptum est uniuersis Christi fidelibus in regno Dacie constitutis, usque struthiones. Nos ergo pium ipsius regis propositum in Domino commendantes, uniuersitatem uestram monemus attentius et hortamur, uobis in remissionem peccaminum iniungentes quatenus amore illius qui captiuitatem nostram, etc. usque dilatandos, cum ipso rege uos uiriliter accingatis, neque timeatis passiones huius seculi, que condigne non sunt ad futuram gloriam que in nobis reuelabitur, sed, in forti brachio et extento confundentes cum idolis  suis spurcitiam paganorum, regi uestro taliter assistatis quod tanquam strenuus miles Christi fortiter et potenter in huius certaminis agone contendat, pro tam sancte peregrinationis labore retributionis eterne premium recepturi.

Datum Laterani, II Kal. Nouembris, anno duodecimo.



Cu. LITTERAE MISSAE DOMINO PAPAE. De negotio terre sancte.

Reuerentissimo in Christo Patri ac domino INNOCENTIO Dei gratia sancte sedis apostolice summo pontifici I. Salembriensis, P. Panedocensis, I. Galiopolensis episcopi, licet indigni, tam promptum quam deuotum famulatus obsequium. Sanctitatem  uestram scientes nullis in sua uelle deesse iustitia cunctisque qui uestre protectionis implorant subsidium pro qualitate sue petitionis libenter uelle semper adesse, quanto magis obedientie filium uestre propitiationis gratitudine credimus confouendum, tanto minus iudicamus alicui fore tutum si uel remissus pro uiribus adimplere non curauerit quod pro iustitia uestra paternitas ei iusserit faciendum. Proinde cum detractoribus, Pater sanctissime, sit a quolibet qui Deum recte colit et sanctorum Patrum regulas custodire dignoscitur studiosius et uiuaciter occurrendum, domino patriarche Constantinopolitano qualiter quod in uestris super institutione Sancte Sophie recepit in mandatis fuerit efficaciter prosecutus, ne miscendo falsa ueris pestifera  maledicorum pernicies uitam maculet innocentis et iustus existimetur iniustus, testimonium perhibendum duximus ueritatis. Litteras igitur ad eumdem super eausa que uertebatur inter ipsum et clericos peregrinos qui Constantinopolim conuenerant moraturi cum uestra paternitas destinasset, eas, sicut in ueritate recognouimus, ea qua debuit deuotione suscepit, nosque licet indignos episcopos et alios festinanter ad se, secundum quod earumdem litterarum tenor comprehendebat, conuocauit. uerum quia temporis asperitas alios qui de longinquo uocati fuerant ad eius uocationem uenire prohibuit, nobis et aliis quibusdam, quos sibi fideliter consulturos sperabat, in sua presentia constitutis, litteras quas ex parte uestra susceperat, ut ex omni parte,  licet eius sufficientia super hoc interprete non indigeret, certius per uestrum posset irreprehensibiliter adimplere mandatum, presentauit et fecit perlegi diligenter, a nobis consilium postulans instantissime super eo quod preter eos quos dominus Benedictus institutos a se canonicos et a domino Petro cardinale nominatim recipi preceperat  , contra quos et nullos alios qui Sancte Sophie canonicos a predictis cardinalibus se dicerent institutos, ad uestram per appellationem confugerat audientiam, de quibus tantum uestra preceptio que facta fuerat a partibus per ordinem memorando satis aperte, secundum quod arbitramur, faciebat mentionem, nullis aliis etiam ad examen uestre sanctitatis, qui contra dominum patriarcham super  canonicatum Sancte Sophie mouerent querimoniam per se uel per suos nuntios accedentibus comparebant et alii, qui cum litteras concessionis canonicatus Sancte Sophie demonstrarent quas a domino Benedicto tempore sui recessus, sicut creditur, receperant et hactenus occultauerant, uestrum pro se recipiendis, sicut pro aliis qui per se uel per nuntios suos uestro conspectui presentarunt, ad dominum patriarcham firmiter astruebant emanasse rescriptum, cuius tenore dicebant se uelle canonicatum repetere nominatum. Quocirca licet in iam dicto rescripto nullius dubitationis scrupulus esse uideretur, eius tamen tenore uigilantius examinato, prout ingenii nostri capacitas potuit comprehendere,  nos predictas rationes considerantes, et quia generalis est et iuri conueniens hec apostolice sedis consuetudo quod de iis tantum que sunt in questionem deducta diffiniat ordine iudiciario, domino patriarche consilium quod nobis rectius uidebatur dedimus huiusmodi, uestre non fuisse scilicet intentionis quod alios dominus patriarcha per litteras uestre sanctitatis recipere teneretur quam quos dominus Benedictus a se canonicos institutos et a domino Petro cardinalibus nominatim preceperat recipiendos: qui postquam nostro fuit et aliorum prudentum uirorum consilio confirmatus, prosequendi mandatum uestrum festinanter sibi preparans  opportunitatem, cunctum clerum ciuitatis conuocauit, coramque nobis et illis presentibus uestre dispositionis litteras, quas prima die Iouis intrante mense Nouembris se recepisse dicebat, clericis peregrinis hec etiam confitentibus in omnium audientiam decimo octauo Kalend. Ianuarii fecit a quodam suo capellano publice recitari: que plures continentes excessus quibus ab aduersariis suis coram uestra paternitate dictus erat fuisse transgressus, ipsum iurasse uenetis memorabant quod in ecclesia Sancte Sophie nullus nisi foret uenetus uel uenetiis per decennium commoratus institueretur canonicus  , et canonicos omnes quos in eadem reciperet ecclesia ad consimile faciendum cogeret iuramentum, firmiter etiam promittens eisdem quod  per totam Romaniam pro posse suo nemo nisi uenetus episcopus crearetur uel archiepiscopus. Dicebatur etiam quod non solum cardinalium, uerum etiam iussioni uestre steterat inobediens, imo, quod deterius est, ut non posset obedire de cetero prestiterat sacramentum. Suam quoque centum millibus marcarum argenti et eo amplius exspolians ecclesiam, non solum dilapidasse, sed et alias, peregrinorum uidelicet ecclesias, bonis suis exspoliasse ferebatur. Super quibus omnibus qualiter ab ipso foret procedendum uestre moderationis prouisio cum statuisset, in eisdem litteris eidem super sacramento prememorato specialiter duxistis districtius precipiendum quatenus si spontaneus huiusmodi iuramentum se fecisse recognosceret, ipsum  deberet publice cunctis presentibus abiurare, et quod illud de cetero non seruaret, similiter iuramento firmaret. Ad que dominus patriarcha sub hac uerborum serie, secundum quod tam fideliter quam memoriter potuimus recolligere, uel sub aliis uerbis eamdem sententiam continentibus respondit, dicens: »Fratres, tanquam filius obedientie, utpote qui preceptis sedis apostolice dominoque meo pape Innocentio cupio semper esse fidelis et deuotus existere et ab eius obedientia pro nulla causa quandoque diuertere, coram Deo et uobis uere protestor quod huiusmodi sacramentum quod dominus papa narrando uobis audientibus me fecisse commemorat, in suis litteris non debeo nec possum spontaneus  salua conscientia per singulas sui partes recognoscere me fecisse, cum plura contineat que tanto magis distant a ueritate quanto magis ab aduersariis meis ipsa non dubito domino pape mendaciter fuisse suggesta. Nihil enim de promouendis uel non promouendis episcopis nisi ueneti forent a me fuit per uenetos uel alios aliquando requisitum, nec aliquam feci super hoc eis aliquando sponsionem, nec ullum uenetis prestiti sacramentum per quod aliquo tempore domino pape reuerentiam non exhiberem uel exhibere non possem tam debitam quam deuotam, uel quod in aliquo suorum mandatorum mihi licentiam demere uideretur ei semper et ubique  perfectius famulandi. Nihilominus tamen ea que de his que per aduersarios meos contra me fuerunt proposita, ne super hec aliqua dubietas in cordibus uestris, que me uobis suspectum reddere possit, ulterius remaneat, cum omnimode simplicitatis puritate uobis per ordinem declarabo. Me igitur Roma redeunte, priusquam uenetias peruenissem, iam deductis iis ad notitiam uenetorum que super ecclesia Sancte Sophie communiter et indifferenter omnibus participanda dominus papa mihi preceperat, ducis filius cum suis consiliariis et popularium numerositas aduersum me, quam cito uenetiis applicui, tumultuosius exclamando surrexerunt, mihi quidquid factum fuerat imputantes. Dolentes etenim multum timere uidebantur ne si de natione  qualibet in ecclesia iam dicta canonici fierent indifferenter, eadem que mediante pactione quam dominus imperator et ipsi tempore diuisionis imperii concorditer celebrarunt cesserat in partem suam, tandem multiplicato numero peregrinorum, processu temporis ad alios deueniret. Quocirca remedia laborantes studiosius inuenire quibus euacuare uel impedire possent quod dominus papa recte faciendum statuerat, quoddam postularunt a me sibi fieri sacramentum: quod quia sepius et instantissime requisitus eis facere non consensi, mihi passagium denegabant et ciuitatis egressum. Creditores quoque mei, quibus sacramento tenebat uenetiis pecuniam reddere mutuatam, cum tanta duritia requirebant eamdem ut inducias ad solutionem pecunie  uel modicas indulgere mihi nullatenus consentirent; precipue cum recessum meum, quem ueneti prepedierant, timerent plurimum retardari; et ita creditorum me coarctabat importunitas ut non soluta pecunia, quam solius adiutus patrimonii facultate restituere non poteram, nec aliquis qui me uellet ab eorum manibus absoluere creditor comparebat, mihi, etiamsi copia recedendi cum passagio concederetur, sine periurio recedere non liceret. Ex ana parte preterea uehementissime perurgebar, pro eo quod si quamlibet moram me uenetiis ulterius detinere contingeret, imminere mihi pariter et Ecclesie preuidebam periculum. Nam ueneti properanter Constantinopolim proficisci  iam parati, de basilica Sancte Sophie thesauri residuum quod ibi remanserat, de quo mihi debebat et seruitoribus Ecclesie in posterum prouideri, uiolenter recipere proposuerant, et hoc se facturos manifestius minabantur. Quod iam dicti creditores euenire posse pertimescentes, predictum debitum, cum sublato per uenetos memorato thesauro non sperarent aliunde fore soluendum, fortius et instantius repetebant. Inter hec igitur mihi diutius fluctuanti de consilio prudentum uirorum, quorum satis erat celebris auctoritas, occurrit nichil aliud consultius faciendum quam uenetis facere sacramentum, per quod eis quoquo modo satisfieri  uideretur, et meus Constantinopolim acceleratus accessus efficeret ut quod ipsi se facturos in absentia mea nequiter cogitauerant et etiam predicebant, me presente cohibiti facere non attentarent. Quod in ueritate, presentiam meam postmodum reuerentes, cum effectu facere nullatenus presumpserunt; per quod etiam sacramentum sedis apostolice uigor in aliquo perdere minime uideretur auctoritatem. Iuraui siquidem quod nullus in ecclesia Sancte Sophie per me reciperetur canonicus nisi foret uenetus natione uel in ecclesiis uenetorum decennium commoratus, et quod neminem canonicarem qui simile non faceret sacramentum  ; non ita tamen precise sicut a principio ueneti postulabant, sed cum tali adiectione, salua scilicet obedientia sedis  apostolice et iuramento quod exhibui domino pape Innocentio; saluoque speciali mandato quod ipse uel eius successores mihi super hoc aliquando demandarent; et operam me daturum bona fide promisi quod per totam Romaniam nullus promoueretur in archiepiscopum nisi foret uenetus. Hec igitur et nulla alia que spectant ad presens negotium, me fecisse salua conscientia spontaneus recognosco: que, sicut Dominus papa mihi mandauit, abiurare uobis presentibus non recuso.«

Quibus dictis, manibusque libro superpositis, predictum sacramentum, et quod in posterum illud non seruaret libenter iuramento firmauit, canonicos etiam cogens abiurare quod in sua receptione se  iurauerant seruaturos. Quo facto, clericos omnes super quibus eum uestrum constabat recepisse mandatum, recepit in canonicos, preter illos quos interim gradus sublimior ad episcopalem uocauerat dignitatem, taliter quod illos quos habere potuit presentes, omnes in osculo pacis recepit, locumque singulis assignans in choro, constanter eisdem contra quoslibet qui mandato uestro contradicentes eis nocere molirentur usque ad mortem suam pro uiribus se daturum protectionem promisit. Absentes uero, quos animo iam receperat, se promisit quando Constantinopolim redierint, corporaliter admissurum, dicens etiam quod a principio, si uoluissent eius consiliis acquieuisse, longo iam retro tempore peractum fuisset quod uidebatur tunc ultimo consummatum.  Consequenter, ut per experientiam super Ecclesie communitate manifeste monstraret semper obseruare se uelle quod, mediante sacramento, de uestra iussione promiserat, quemdam clericum natione Placentinum, qui dicitur magister Blasius, cunctis presentibus instituit ibidem canonicum. Ad ea uero que contra ipsum super ecclesiarum quarumdam exspoliatione dicebantur sic respondit, suum dirigens ad omnes sermonem: »uobis uniuersis et singulis ex parte Dei omnipotentis et sub obtentu fidelitatis et obedientie quam iam mihi fecistis, districte precipio quatenus super exspoliatione ecclesiarum, de qua nuntii peregrinorum  apud dominum papam me diffamarunt, ueritatem non taceatis, sed si quis uestrum scit quod res ecclesie sue uel alterius furtiue uel alias iniuste uel quoquo modo receperim, palam dicat coram omnibus, in instanti duplicia recepturus.« Nemine uero profitente quod de suis uel ecclesiarum quidquam recepisset, adiunxit, dicens: Summam thesauri quem de basilica Sancte Sophie dicor usque ad centum millia marcarum sustulisse, decem et octo millia marcarum cunctis qui tunc erant canonicis presentibus et scientibus uix fuisse protestor.

Super eo autem quod ab imperatore sexcenta hyperpera dicebatur iniuste recepisse, quorum restitutionem, sicut in uestris litteris continebatur, clerici  requirebant instanter, respondit, nullius reprehensionis note de hoc tali ratione se demonstrans obnoxium, et ab eorum petitione sese penitus absoluendum  . Dicebat enim quod illa trecenta hyperpera que ratione quarte spectabant ad ipsum, cum nondum tamen per uos quota sit eius pars futura fuerit terminatum, recepit ideo, nec in procurationem domini cardinalis eiusdem, sicut clerici postulabant, erogauerit, quia computatis iis que non adiutus communitate de suis bonis in procuratione dicti cardinalis expendit, et collatis cum iis que dominus imperator, qui communitati clericorum tenebatur in eiusdem sustentationem, de bonis eorumdem distraxit, non eis ipse debitor appareret, sed ipsos ei multa restituere potius oporteret: de quo  ne liceret eis aliquatenus dubitare, paratus erat per illos quorum ministerio dominus cardinalis ex parte sua fuerat procuratus, eos manifestius certificare. Alia uero trecenta hyperpera, que non sibi sed clericis a debitoribus communitatis cum instantia magna receperat, cuidam clerico nomine Theodorico, qui tunc temporis clericorum fuerat procurator, se fatebatur assignasse: qui presens ibi confessus fuit eamdem pecuniam se nomine clericorum iam longo retro tempore suscepisse. Silentium uero cunctis tenentibus, cum aduersus ea que dominus patriarcha tam rationabiliter proposuerat respondere minime preualerent, surrexerunt illi de quibus supra memoratum est, qui litteras quas dominus Benedictus  cardinalis eis super ecclesia Sancte Sophie concesserat demonstrabant, supplicantes domino patriarche quatenus mandatum uestrum, quod in aliis fuerat prosecutus, in eis, ipsos in canonicos recipiendo, similiter obseruaret. Quibus dominus patriarcha rationes opponens predictas, rescriptum uestrum super eorum receptione se recepisse penitus denegabat, dicens, quod uestra sanctitas de iis nullatenus diffiniret, de quibus ei per auctores causarum uel eorum nuntios nichil penitus innotuisset, multipliciter etiam astruens quod si de illis ei sicut de ceteris constitisset, licet tanto numero clericorum facultates Ecclesie minime suppetere non dubitentur,  tamen in eis integre mandatum uestrum prosequi libentissime non omisisset.

In eumdem fere modum scripsit uniuersitas clericorum apud Constantinopolim commorantium.





CuI. LITTERAE MAGISTRI MILONIS MISSAE AD DOMINUM PAPAM. De negotio fidei in Prouincia.

Sanctissimo Patri et domino Innocentio Dei gratia summo pontifici Milo humilis seruus eius uoluntarium debite seruitutis obsequium. Postquam cum exercitu signatorum a Lugduno per Prouinciam usque ad Montempessulanum processi, reuerendo Patri Cisterciensi abbati et principibus uisum fuit plurimum expedire quod ad terram nobilium uirorum comitum Prouincie et Furcalcariensis, partim pro reformanda  concordia inter eos, partim pro collecta facienda per ecclesias ad opus et subsidium exercitus Iesu Christi, celeriter remearem. Cumque ad Arelatensem ciuitatem uenissem, oculata fide perspexi quod alias fama intellexeram nuntiare [nuntiante]; uidelicet quod uir nobilis Willelmus Porcelleti munitionem quamdam fortissimam super duabus ecclesiis et in cemeteria ipsarum constructam in insula quadam iuxta ripam Rhodani non longe ab eadem ciuitate in perniciem transeuntium possidebat, domosque Domini conuerterat in speluncas latronum. Innumera enim maleficia, rapine scilicet, exactiones indebite, furta et cetere abominationes committebantur in ea, et timebantur nichilominus in futurum committi. Propter quod me cum circumstantibus  ciuitatibus continuo ad ipsam destruendam accinxi. Et quia timuit dictus nobilis ne terra ipsius tota in exterminium et direptionem ueniret, non exspectata manu militari, quamuis inuitus, prefatam munitionem mihi tradidit subuertendam. Ea igitur funditus demolita, continuo Massiliam properaui, ciuesque Massilienses diligenter admonui ut pacem et alia que circumadiacentia loca iurauerant iurarent, et ipsi, et precipue de facto Roncelini, in quo multum Ecclesiam Dei scandalizauerant, satisfacerent competenter. In quorum nullo preces meas seu mandatum exaudire curarunt, excusationes in peccatis suis friuolas, scilicet Roncelini absentiam, allegantes; et, quod non sine uerecundia multa et  rubore sustinui, mihi publice, licet falso, in faciem obiecerunt quod cum Romana Ecclesia ei communicasset in multis, non tanquam apostatam seu excommunicatum ipsum uitare debebant  . Exinde per Aquensem ciuitatem Auenionem reuertens, prefatum comitem Fulcalcariensem uocaui, eum diligenter inducens ut sicut comes Tolosanus, ceteri barones et ciuitates, se ad obseruantiam pacis et eorum que statuta fuerunt apud Sanctum Aegidium obligaret. Ad quod, licet a principio difficilis multum exstiterit, postmodum tamen secundum uoluntatem meam et consilium archiepiscoporum et episcoporum qui apud Auenionem ad concilium fuerant congregati,  ad obseruandum quecunque uolui precipere tam suam quam multorum commilitum suorum iuratoriam mihi et insuper trium castrorum pignoratiuam exhibuit cautionem: que castra quibusdam discretis personis ecclesiasticis nomine uestro custodienda commisi. Circa uero comitem Prouincie ac terram ipsius, pro eo quod in Siciliam cum sorore profectus fuerat, que stabilienda fuerant stabilire nequiui. Ad communem tamen utilitatem et quietem totius Prouincie multo in prefato concilio statuta fuerunt; et predictus Roncelinus precipue tanquam apostata et periurus cum omnibus fautoribus suis et complicibus fuit nominatim anathematis uinculo innodatus, totaque ciuitas Massiliensis et terra ipsius ecclesiastico districtissime interdicto subiecta. Prefati  quoque domini Cisterciensis abbatis fuit consilium et uoluntas ut formam iuramenti baronum, ciuitatum, aliorumque locorum, sicut in authenticis que penes me habeo continetur, uobis seriatim transmitterem, ponendam, si uestre sanctitati uidebitur, in Regestis. Que forma ab originalibus sumpta et diligenter correcta in quaterno meo sigillo signato, quem attulit lator presentium, plenius continetur. Quia igitur, sancte Pater, ad hoc res per Dei gratiam iam deuenit ut in tota Prouincia sit summa pax et tranquillitas reformata, dummodo facile non soluantur que multa sunt deliberatione statuta, beatitudinem uestram humili supplicatione deposco quatenus si forsitan, sicut a multis creditur, Tolosanus  comes, pacis et iustitie inimicus, ad presentiam uestram accesserit pro recuperandis castris que mihi uestro nomine assignauit, quod se iactat posse facile obtinere, non uos moueat eius lingua solis mendaciis et contumeliis erudita; sed, sicut meruit, de die in diem manus Ecclesie sentiat grauiores. Cum enim super quindecim ad minus capitulis preter alias iuratoriam ab eo receperim cautionem, fere in omnibus manifestissime deierauit, in his precipue que in aliis litteris continentur factis  nomine domini Regensis et meo. Unde a iure quod habet in ciuitate Melgorii cecidit manifeste, et septem munitissima castra que de suis habeo in commissum Romane Ecclesie ceciderunt. Auenionenses quoque, Nemausenses et homines Sancti Aegidii, sicut in forma  iuramenti quod mihi uestro nomine prestiterunt plenius continetur, de omni iure quod in ciuitatibus illis habet hominium Romane Ecclesie parati sunt exhibere. uerum, sicut in prefatis habetur litteris, adhuc usque ad proximum festum Omnium Sanctorum exspectabitur; in quo si non uenerit satisfacturus de omnibus, contra ipsum tam spiritualiter quam temporaliter procedetur. Castra siquidem que de suis habeo adeo sunt artificio et natura loci munita ut cum auxilio ciuitatum, locorum etiam et baronum, qui Ecclesie multa sunt deuotione ac iuramento astricti, facillimum sit ipsum exterminare de terra quam sua uita turpissima diutius maculauit.  Ad hec, in eo quod Romana Ecclesia tenet castra ullatenus ipse non leditur; imo per hoc et his diebus extremum euasit supplicium, et illesa remansit alia terra sua. Comes quoque Fulcalcariensis multique alii barones et nobiles, qui mihi multa castra munitissima reddiderunt, non solum ea non repetunt, sed offerunt alia incessanter, quoniam id tranquillitati Prouincie admodum expedire cognoscunt. Si autem, quod Deus auertat, idem Tolosanus comes sine alia satisfactione recuperauerit sua castra, quidquid factum est contra hereticos et pro pace ac quiete Prouincie stabilitum, prorsus ad nichilum redigetur, et melius esset nichil inchoatum fuisse quam relinquere taliter inchoata. Parcat mihi uestra benignitas, sancte Pater, si prolixius uel aliter  quam debuerim forsan scripsi. Nam ex abundantia cordis os loquitur; et zelum bonum habeo, qui utinam scientia sit conditus! Licet enim tam comes ipse quam prefatus nobilis, cuius adeo munitionem destruxi quod pro centum millibus solidorum in statum pristinum reparari non posset, occulte mihi exitium machinetur, sicut multorum certa relatione cognoui, nichil me tamen ab eo quod cepi poterit reuocare, quamuis uterque mortem fuerit machinatus legati. Nam et comes semper postea interfectorem ipsius familiarem habuit et amicum, cum esset antea inimicus, et Willelmus Porcelleti germanum interfectoris eiusdem postea semper habuit commensalem.





CuII. DOMINO PAPAE. Super facto comitis Tolosani.

 Sanctissimo Patri ac domino Innocentio Dei gratia summo pontifici Hugo Regensis episcopus, et Milo humilis seruus eius, uoluntarium debite seruitutis obsequium. Cum nuper apud ciuitatem Auenionensem pro statu Prouincie cum multis archiepiscopis et episcopis et aliis Ecclesiarum prelatis essemus in concilio congregati, de concilio et assensu reuerendi Patris abbatis Cisterciensis et sacri approbatione concilii comitem Tolosanum anathematis uinculo innodauimus et totam ipsius terram ecclesiastico supposuimus interdicto pro eo quod idem comes uenerabiles Patres Carpentoratensem et uasionensem episcopos cum suis clericis non restituit pleno iure, sicut ego Milo ei preceperam sub religione prestiti  iuramenti et pena in ipso iuramento adiecta, pro eo etiam quod hereticos et credentes de terra sua non expulit, nec eos ad arbitrium tradidit signatorum, Ecclesiis quoque et religiosis domibus ac personis miserabilibus iustitiam, sicut ei preceptum fuerat, non exhibuit, nec ad respondendum de se conquerentibus aliquos constituit responsales, similiter incastellatas ecclesias ad diecesanorum episcoporum arbitrium non destruxit, et pedagia seu exactiones indebitas non dimisit. Hanc autem sententiam ita duximus moderandam, quod si comes ipse usque ad proximum festum Omnium Sanctorum ad presentiam nostram accesserit et super predictis  satisfecerit competenter, non sit hac excommunicatione ligatus; alioquin tam ipse quam terra ipsius, ut supra diximus, et excommunicationis et interdicti sententia teneatur. Quia igitur, sancte Pater, ueridica multorum relatione didicimus quod comes ipse ad sedem est apostolicam accessurus, ut intercessione illustris regis Ottonis, regis quoque Francie, ac plurium aliorum, de quorum dilectione se iactat, terre sue, que tota pene in manibus uestris consistit, restitutionem obtineat et sic esset nouissimus error longe priore deterior, totius negotii ueritatem uestre sanctitatis auribus duximus declarandam; ut si forsan idem comes ad uos, sicut speratur, accesserit, in successore Petri petre, que Christus est, inueniat firmitatem, indubitanter scientes  quod per Dei ac uestram gratiam taliter est ligatus quod deinceps recalcitrare non poterit nec uestris sanctis iussionibus obuiare, nisi forsan, quod Deus auertat, quod circa ipsum factum est aliquorum instantia dissoluatur. Roncelinum quoque Sancti uictoris Massiliensis monachum apostatam et periurum in eodem concilio anathematizauimus et malediximus, non solum propter quamdam nobilem quam traduxit, sed propter alias causas multiplices quas, cum sint notorie, superuacuum credimus enarrare. Hugonem etiam ferum castaldum ipsius Roncelini seu baiulum excommunicauimus nominatim, et omnes  qui ei sicut ipsius gastaldo uel baiulo de cetero responderent. Multos alios quoqne nobiles et burgenses Massilienses sententia eadem ligauimus, qui dictum Roncelinum in sua iniquitate defendunt. Ciuitatem Massiliensem similiter ac totam aliam terram Roncelini predicti ecclesiastico supposuimus interdicto pro eo quod eumdem Roncelinum de monasterio per uiolentiam extraxerunt, et ipsum in sua malitia et pertinacia manu tenuerunt, hucusque eius dominium tanto tempore sustinentes. Item pro eo quod uiolentiam quam hominibus Montispessulani et peregrinis tam in rebus quam in personis idem fecerat Roncelinus non prohibuerunt, cum possent. Pro eo etiam quod ea que statuta fuerant apud Sanctum Aegidium pro quiete ac statu totius Prouincie noluerunt  sicut alie ciuitates et castra iurare. Prefatus etiam dominus abbas de consilio omnium prelatorum Ecclesie qui fuerant in exercitu congregati, consules et consiliarios Tolosanos excommunicationis sententia innodauit totam ciuitatem ecclesiastico supposuit interdicto, pro eo quod hereticos et credentes, quorum ibi est maxima multitudo, noluerunt cum rebus suis ad arbitrium tradere signatorum. Hec ideo, Pater sancte, uestris auribus duximus intimanda, ut si forsan aliqui predictorum ad presentiam uestram miserint uel accesserint, de his que acta sunt circa eos sciatis plenius ueritatem.





FORMA IURAMENTI BARONUM, CIuITATUM, ALIORUMQUE LOCORUM, DOMINO PAPAE DANDA.



CAP. I.


In nomine Domini. Anno pontificatus domini Innocentii pape III duodecimo, XIu Kal. Iulii. Nos consules uille Sancti Aegidii de consensu et uoluntate domini Raymundi comitis Tolosani precise iuramus super sancta Dei Euangelia manu tacta tibi magistro Miloni domini pape notario, apostolice sedis legato, quod bona fide, sine omni malo ingenio, et sine omni fraude consulemus et operam dabimus pro posse nostro quod dictus dominus comes tam per se quam per successores suos super iis omnibus pro quibus fuit excommunicatus, que uidelicet exponuntur in forma secundum quam ipse antequam absolueretur iurauit, pareat omnibus mandatis Ecclesie, et quod ea in perpetuum seruet, ita ut si quod illorum non fecerit uel contrauenerit manifeste, nos ei nullum consilium uel auxilium seu obsequium per nos uel per homines siue amicos nostros aliquatenus impendemus, scientes ex hoc ipso dicti comitis delicto absolutos nos esse a fidelitate, si qua uel  seruitio illi ullo modo tenebamur. Imo quousque plene paruerit, faciemus contra ipsum pro posse nostro quidquid Romana Ecclesia uel eius nuntius siue legatus nobis mandauerit faciendum, nonobstante fidelitate uel iure aliquo uel seruitio, si quo ipsi ullo modo tenebamur; a quo tam tu quam dictus comes nos absoluistis et absoluitis, si forte ipse, ut dictum est, contra precepta que sibi facta sunt uel fuerint uenerit manifeste. Tunc etiam pro iure siue seruitio, si quod in uillis nostri consulatus et Ecclesie Sancti Aegidii, scilicet in uilla de Seura et de Stagello et de Sancta Columba et de Speirano et de toto territorio Camarinnani, et in aliis, si qua sunt, que ipsa uilla Sancti Aegidii habere dignoscitur, fidelitatem Romane Ecclesie faciemus, ipsam eidem fideliter et perpetuo seruaturi. Item stratas publicas securas seruabimus, et faciemus per totum  nostrum districtum inuiolabiliter obseruari. Item pedagia seu guidagia uel exactiones aliquas a transeuntibus per stratas uel etiam per flumina nullatenus accipiemus, nisi que uel quas antiqua regum uel imperatorum concessione constiterit nos habere. Item ecclesias omnes et domos religiosas in nostro districtu tam in uilla quam extra in plenaria seruabimus libertate; uidelicet quod ab eis exactiones aliquas seu tallias nullatenus exigemus, et defunctis earum abbate uel aliis rectoribus, ipsas uel domos earum nullo modo spoliabimus, nec administrationi earum seu custodie occasione alicuius consuetudinis uel aliqua alia; nisi forte rogati ab abbate uel capitulo, nos immiscebimus; sed omnia sine diminutione aliqua defunctorum successoribus reseruentur, et electioni abbatis uel alterius rectoris Ecclesie faciende per nos uel per quamcunque aliam personam nos nullatenus immiscebimus, nec aliquam uiolentiam faciemus uel impedimentum prestabimus quominus  electio canonice ac libere celebretur. Item pacem seu treugam, sicut nobis iniunctum fuerit, bona fide obseruabimus. Item si abbas uel capitulum uel alia persona ecclesiastica nobis aliquos hereticos nominauerit uel credentes, uel per nosmetipsos cognoscere poterimus aliquos heresim predicare uel facere conuenticula aliqua, ipsos persequemur secundum legitimas sanctiones, et eorum bona infiscabimus. Hec autem omnia singulis annis per manus abbatis nostri successores nostros iurare faciemus. Si quis autem hec iurare noluerit, ipsum tanquam hereticum habebimus manifestum, nec eius iudicium siue auctoritas uigorem in aliquo sortiatur.



CAP. II.

Ego Willelmus de Balcio princeps Aurasicensis pro anime mee remedio et progenitorum meorum omnibus ecclesiis et domibus religiosis sitis  in meo districtu immunitatem secundum statuta canonum et plenissimam libertatem concedo, ita uidelicet quod albergarias, procurationes, uel exactiones quascunque seu tallias nullo unquam tempore per me uel per alios requiram in eis, et requirentes siue postulantes pro posse meo fideliter cercebo. Defunctis etiam earum episcopis uel rectoribus aliis, ipsas uel domos earum per me uel per alium nullo modo spoliabo, nec administrationi earum seu custodie occasione alicuius consuetudinis uel aliqua alia me ullatenus immiscebo, sed sine diminutione aliqua defunctorum successoribus reseruentur. Electioni etiam episcopi uel alterius rectoris Ecclesie faciende per me uel per quamcunque aliam personam me nullatenus immiscebo, nec aliquam uiolentiam faciam uel impedimentum prestabo quominus electio canonice ac libere celebretur. Preterea possessiones omnes et iura ecclesiarum, si qua iniuste detineo, eis restituo pleno iure. Insuper promitto quod omnia iura ecclesiarum et domorum religiosarum,  sicut decet catholicum principem, in prefato meo districtu totis uiribus protegam et defendam. Si quis autem contra prefatam immunitatem et libertatem a me indultam ecclesiis et aliis domibus religiosis uenire presumpserit, ipsum pro posse meo uiriliter cercebo. Istam autem concessionem et promissionem feci apud Sanctum Aegidium anno pontificatus domini Innocentii pape III duodecimo, XIII Kal. Iulii, ad mandatum et exhortationem magistri Milonis domini pape notarii, apostolice sedis legati.



CAP. III.

In nomine Domini. Anno pontificatus domini Innocentii pape III duodecimo, XIII Kal. Iulii. Nos consules Nemausenses de consensu et uoluntate domini Raymundi comitis Tolosani precise iuramus super sancta Dei Euangelia manu tacta tibi magistro Miloni domini pape notario A. S. L. quod bona fide, sine omni malo ingenio et sine omni fraude consulemus et operam dabimus pro posse nostro quod dictus  dominus comes tam per se quam per successores suos super iis omnibus pro quibus fuit excommunicatus, que uidelicet exponuntur in forma secundum quam ipse antequam absolueretur iurauit, pareat omnibus mandatis Ecclesie, et quod ea in perpetuum seruet, ita ut si quod illorum non fecerit uel contra uenerit manifeste, nos ei nullum consilium, uel auxilium, seu obsequium per nos uel per homines seu amicos nostros aliquatenus impendemus, scientes ex hoc ipso dicti comitis delicto absolutos nos esse a fidelitate si qua uel seruitio illi ullomodo tenebamur. Imo quousque plene paruerit faciemus contra ipsum pro posse nostro quidquid Romana Ecclesia uel eius nuntius siue legatus nobis mandauerit faciendum, nonobstante fidelitate uel iure aliquo uel seruitio, si quo ipsi ullomodo tenebamur, a quo tam tu quam dictus comes nos absoluistis et absoluitis, si forte ipse, ut dictum est, contra precepta que sibi facta sunt uel fuerint uenerit manifeste.  Tunc etiam pro iure siue seruitio, si quod in uillis et castris nostri consulatus et ipsa ciuitate habere dignoscitur, fidelitatem Romane Ecclesie faciemus, ipsam eidem fideliter et perpetuo seruaturi. Item stratas publicas securas seruabimus et faciemus per totum nostrum districtum inuiolabiliter obseruari. Item pedagia seu guidagia uel exactiones aliquas a transeuntibus per stratas uel etiam per flumina nullatenus accipiemus, nisi que uel quas antiqua regum uel imperatorum concessione constiterit nos habere. Item ecclesias omnes et domos religiosas in nostro districtu tam in ciuitate quam extra in plenaria seruabimus libertate, uidelicet quod ab eis exactiones aliquas seu tallias nullatenus exigemus, et defunctis earum episcopo uel aliis rectoribus, ipsas uel domos earum nullo modo spoliabimus, nec administrationi earum seu custodie occasione alicuius consuetudinis uel aliqua alia, nisi forte rogati ab episcopo uel capitulo, nos immiscebimus, sed omnia sine diminutione  aliqua defunctorum successoribus reseruentur, et electioni episcopi uel alterius rectoris Ecclesie faciende per nos uel per quamcunque aliam personam nos nullatenus immiscebimus, nec aliquam uiolentiam faciemus uel impedimentum prestabimus quo minus electio canonice ac libere celebretur. Item si episcopus uel capitulum uel alia persona ecclesiastica nobis aliquos hereticos nominauerit uel credentes, uel per nosmetipsos cognoscere poterimus aliquos heresim predicare uel facere conuenticula aliqua, ipsos persequemur secundum legitimas sanctiones, et eorum bona infiscabimus. Hec omnia singulis annis per manus episcopi nostri successores nostros faciemus iurare. Si quis autem hec iurare noluerit, ipsum tanquam hereticum habebimus manifestum, nec eius iudicium siue auctoritas uigorem in aliquo sortiatur.



CAP. Iu.

In nomine Domini. Anno pontificatus domini Innocentii pape III duodecimo, XI Kal. Iulii.  Ego Milo domini pape notarius A. S. L. tibi Willelmo Porcellet sub debito prestiti iuramenti precipio ut mainadas nullo unquam tempore habeas. Item ut Iudeos ab omni administratione publica uel priuata remoueas omnino, et nullo unquam tempore eos ad eamdem uel ad aliam restituas, nec alios Iudeos ad administrationem aliquam assumas, nec eorum consilio contra Christianos utaris. Item ut ecclesias incastellatas ad arbitrium diecesanorum episcoporum diruas, uel reserues si quas duxerint reseruandas; que et diecesanis episcopis uel aliis Ecclesiarum prelatis, ad quos pertinere noscuntur, tradantur et ab eis perpetuo possideantur. Item precipio ut ecclesias et domos religiosas in plenaria libertate conserues, uidelicet quod in eis albergarias, uel procurationes, aut exactiones quascunque nullatenus exigas uel percipias, et defunctis earum episcopis uel aliis rectoribus, ipsas nullo modo spolies, nec administrationi earum seu custodie occasione alicuius consuetudinis uel aliqua alia te immisceas,  sed omnia sine diminutione aliqua eorum successoribus reseruentur, et electioni episcopi uel alterius rectoris Ecclesie faciende per te uel per quamcunque aliam personam te nullatenus admisceas, nec aliquam uiolentiam facias uel impedimentum aliquod prestes quominus electio libere ac canonice celebretur. Item precipio ut pedagiorum seu guidagiorum exactiones penitus dimittas, nisi quas regum uel imperatorum concessione probaueris te habere, nec dimissa pedagia seu guidagia deinceps resumas. Item pacem seu treugam secundum quod tibi iniunctum fuerit obserues. Item ut de te conquerentibus secundum meum uel alterius legati uel iudicis delegati arbitrium iustitiam facias. Item precipio ut stratas publicas securas serues.



CAP. u.

In nomine Domini. Anno duodecimo pontificatus domini Innocentii pape III, uII Kal. Iulii. Nos consules et consiliarii Aurasicenses de  consensu et uoluntate domini Willelmi de Baucio principis nostri precise iuramus super sancta Dei Euangelia manu tacta tibi magistro Miloni domini pape notario, apostolice sedis legato, quod bona fide, sine omni malo ingenio, et sine omni fraude consulemus et operam dabimus pro posse nostro quod Raymundus comes Tolosanus tam per se quam per successores suos super iis omnibus pro quibus excommunicatus fuit, que uidelicet exponuntur in forma secundum quam ipse antequam absolueretur iurauit, pareat omnibus mandatis Ecclesie, et quod ea in perpetuum seruet, ita ut si quod illorum non fecerit uel contra uenerit manifeste, nos ei nullum consilium uel auxilium seu obsequium per nos uel per homines uel amicos nostros aliquatenus impendemus; imo quousque paruerit plene, faciemus contra ipsum pro posse nostro quidquid Romana Ecclesia uel eius nuntius uel legatus nobis mandauerit faciendum. Item stratas publicas securas seruabimus  et faciemus per totum districtum inuiolabiliter obseruari. Item pedagia seu guidagia uel exactiones aliquas a transeuntibus per stratas uel etiam flumina nullatenus accipiemus, nisi que uel quas antiqua regum uel imperatorum concessione constiterit nos habere. Item ecclesias omnes et domos religiosas in nostro districtu tam in ciuitate quam extra in plenaria seruabimus libertate, uidelicet quod ab eis exactiones aliquas seu tallias nullatenus exigemus, et defunctis earum episcopo uel aliis rectoribus, ipsas uel domos earum nullo modo spoliabimus, nec administrationi earum seu custodie occasione alicuius consuetudinis uel aliqua alia, nisi forte rogati ab episcopo uel capitulo, nos immiscebimus, sed omnia sine diminutione aliqua defunctorum successoribus reseruentur, et electioni episcopi uel alterius rectoris Ecclesie faciende per nos uel per quamcunque aliam personam nos nullatenus immiscebimus; nec aliquam uiolentiam faciemus uel impedimentum  prestabimus quo minus electio canonice ac libere celebretur. Item pacem seu treugam, sicut nobis iniunctum fuerit, bona fide obseruabimus. Item si episcopus uel capitulum uel alia persona ecclesiastica nobis aliquos hereticos nominauerit uel credentes, uel per nos ipsos cognoscere poterimus aliquos heresim predicare uel facere conuenticula, ipsos persequemur secundum legitimas sanctiones, et eorum bona omnia infiscabimus. Hec omnia singulis annis per manus principis nostri predicti successores nostros faciemus iurare. Si quis autem hec iurare noluerit, ipsum tanquam hereticum habebimus manifestum, nec eius iudicium siue auctoritas uigorem in aliquo eius sortietur.



CAP. uI.

In nomine Domini. Anno pontificatus domini Innocentii pape III duodecimo, uI Non. Iulii. Ego Artaudus de Rosilo iuro tibi magistro Miloni domini pape notario, apostolice sedis legato, quod quidquid dominus papa uel tu seu nuntius alius uel legatus  eius mihi de pedagiis seu guidagiis tam in terra quam in aquis dimittendis preceperit, bona fide obseruabo. Similiter stratas publicas securas seruabo. Item pacem seu treugam, secundum quod mihi iniunctum fuerit, iurabo et tenebo. Item hereticos uel credentes pro posse meo persequar, et eorum bona ubi potero occupabo. Iudeos ab administratione publica uel priuata penitus in meo remouebo districtu, nec illos uel alios unquam ad aliquam administrationem assumam; ecclesias incastellatas secundum mandatum diecesani episcopi destruam, uel ei restituam, nec aliquas de cetero incastellabo uel incastellatas retinebo. Ecclesias in plena libertate seruabo. Et confiteor quod pro his omnibus obseruandis et aliis, si qua mihi precepta fuerint, ut dictum est; castrum meum de Rosilon uobis nomine Romane Ecclesie tradidi, quod neque uobis neque custodibus eiusdem castri per me uel per aliam quamcunque personam auferam uel auferri  faciam, imo si ab aliquo fuerit ablatum, pro posse meo ad recuperandum illud et restituendum uobis uel custodibus qui pro tempore fuerint dabo operam bona fide. uolo etiam ut idem castrum meis sumptibus custodiatur. Hec omnia, sicut supra scripta sunt, bona fide obseruabo. Sic Deus me adiuuet et hec sancta Dei Euangelia.



CAP. uII.

In nomine Domini. Anno duodecimo pontificatus Domini Innocentii pape III, uI. Non. Iulii. Nos episcopus, decanus, uicarius et ceteri canonici ualentini precise iuramus super sancta Dei Euangelia tibi magistra Miloni domini pape notario, apostolice sedis legato, quod si Raymundus comes Tolosanus tam per se quam per successores suos super iis omnibus pro quibus fuit excommunicatus, que uidelicet exponuntur in forma secundum quam ipse antequam absolueretur iurauit, non paruerit omnibus mandatis Ecclesie, uel ea in perpetuum non  seruauerit, uel contra ipsa uel aliquod illorum uenerit manifeste, ei nullum consilium uel auxilium seu obsequium per nos uel per amicos seu homines nostros aliquatenus impendemus, imo quousque plene paruerit, faciemus contra ipsum pro posse nostro quidquid Romana Ecclesia uel eius nuntius siue legatus nobis mandauerit faciendum. Item stratas publicas securas seruabimus et faciemus per totum nostrum districtum inuiolabiliter obseruari. Item pedagia seu guidagia uel exactiones aliquas a transeuntibus per stratas uel etiam per flumina nullatenus accipiemus, nisi que uel quas antiqua regum uel imperatorum concessione constiterit nos habere. Item pacem seu trengam, sicut nobis a legato uel nuntio Romane Ecclesie iniunctum fuerit, bona fide obseruabimus, et faciemus nostros homines obseruare pariter et iurare. Item hereticos et credentes seu receptores et fautores eorum prout poterimus persequemur, eorum bona omnia, ubi potestatem  habebimus, infiscantes. Et hec omnia facimus uniuersos ciues nostros et alios homines iurare, et faciemus tam eos quam successores eorum in posterum, prout melius poterimus, obseruare.



CAP. uIII.

In nomine Domini. Anno ab Incarnatione Domini 1209, Iu Idus Iulii. Ego Milo domini pape notarius A. S. L. uobis G. Aidemari et Lamberto Dominis de Montilio sub debito prestiti iuramenti precipio ut pedagia seu guidagia, in toto uestro districtu tam in terra quam in aquis nullo unquam tempore accipiatis, nisi que antiqua regum uel imperatorum concessione probaueritis uos habere. Item precipio ut pacem seu treugam, secundum quod uobis iniunctum fuerit, obseruetis, et faciatis a uestris hominibus obseruari pariter et iurari. Item precipio ut de uobis conquerentibus secundum meum uel alterius legati uel iudicis delegati seu ordinarii arbitrium iustitiam faciatis. Item precipio ut stratas  publicas securas seruetis, et crucesignatos tam in eundo quam in redeundo pro posse uestro ab omnibus defendatis. Item precipio ut eos quos episcopi uel alii clerici uobis hereticos nominabunt et receptatores uel fautores aut credentes eorum tanquam hereticos et puniatis per bonorum infiscationem et alias secundum legitimas sanctiones. Item precipio ut ecclesias et domos religiosas in libertate plenaria conseruetis, uidelicet quod in eis albergarias, procurationes, uel exactiones quascunque seu tallias nullatenus exigatis uel percipiatis, et defunctis earum rectoribus, ipsas nullo modo spolietis, nec administrationi earum seu custodie occasione alicuius consuetudinis uel alia uos immisceatis, sed omnia sine diminutione aliqua defunctorum successoribus reseruentur, et electioni rectoris Ecclesie faciende per uos uel per quamcunque aliam personam uos nullatenus immisceatis, nec aliquam uiolentiam faciatis uel impedimentum prestetis quo minus electio canonice ac libere celebretur. Item  precipio ut Iudeos ab administratione publica uel priuata remoueatis omnino, et nullo unquam tempore eos ad eamdem uel ad aliam restituatis, nec alios Iudeos ad administrationem aliquam assumatis, nec eorum consilio contra Christianos utamini. Item precipio ut ecclesias incastellatas ad arbitrium diecesanorum episcoporum diruatis, uel etiam reseruetis si quas duxerint reseruandas; quas ipsis diecesanis episcopis tradatis, uel aliis Ecclesiarum prelatis ad quos pertinere noscuntur, ut perpetuo possideantur ab eis. Item precipio ut si comes Tolosanus tam per se quam per heredes suos contra precepta que sibi facta sunt uel fient in posterum super iis omnibus pro quibus fuit excommunicatus, que uidelicet exponuntur in forma secundum quam ipse antequam absolueretur iurauit, uenerit manifeste, uos nullum consilium uel auxilium seu obsequium per uos uel per uestros homines seu amicos et aliquatenus impendatis, imo quousque plene paruerit,  faciatis contra ipsum pro posse uestro quidquid Romana Ecclesia uel eius nuntius siue legatus mandauerit faciendum. Item precipio ut per uos, uel uestros homines, uel aliam quamcunque personam, consilium uel opem non detis ut munitiones uestre, quas modo facio per uiuariensem episcopum nomine Romane Ecclesie custodiri, eidem uel custodibus eius uel aliis qui pro tempore fuerint, auferantur; et si forte aliquo casu eis ablate fuerint, modis omnibus quibus poteritis laborabitis ut recuperentur et restituantur eisdem. Item precipio ut homines de Montilio faciatis uiuariensi episcopo fidelitatem pro custodia munitionum secundum uoluntatem ipsius iurare, et pro expensis quas in munitionibus uestris Montilii custodiendis fecerit, cum eas a uobis petierit, secundum suum arbitrium ei etiam antequam facte fuerint, si uoluerit, satisfaciatis. Item precipio ut si forte per uos uel heredes uestros contra supradicta uel aliquod predictorum aliquando ueneritis manifeste,  ius omne quod habet Ecclesia Romana in Montilio et eius pertinentiis in ipsius potestate sine contradictione aliqua penitus dimittatis, ita quod dominus papa per se uel legatum suum disponat et faciat de castro illo sicut decreuerit faciendum. Similiter tibi G. Aidemari precipio ut si forte, ut dictum est, per te uel heredes tuos contra supradicta ueneris manifeste, ius omne quod habes in castro de Rochamaura uiuariensi episcopo qui pro tempore fuerit penitus sine aliqua questione dimittas, sicut tu ipse, quando mihi iurasti, te ad hoc obligasti spontanea uoluntate.



CAP. IX.

In nomine Domini nostri Iesu Christi. Anno eiusdem Incarnationis 1209, IX. Kal. Augusti, anno pontificatus domini Innocentii pape III duodecimo. Nos consules Montispessulani iuramus super sancta Dei Euangelia manu tacta tibi magistro Miloni domini pape notario A. S. L. de mandato et auctoritate  tua quod bona fide, sine omni malo ingenio et sine fraude consulemus et operam dabimus pro posse nostro quod dominus Raymundus comes Tolosanus tam per se quam per heredes suos super iis omnibus pro quibus fuit excommunicatus, que uidelicet exponuntur in forma secundum quam ipse antequam absolueretur iurauit, pareat omnibus mandatis Ecclesie, et quod ea in perpetuum seruet; ita ut si quod illorum non fecerit, uel contrauenerit manifeste, nos ei nullum consilium uel auxilium seu obsequium per nos uel per homines siue amicos nostros aliquatenus impendemus, imo quousque plene paruerit, faciemus contra ipsum pro posse nostro quidquid Romana Ecclesia uel eius nuntius siue legatus nobis mandauerit faciendum. Item stratas publicas per totum nostrum episcopatum securas seruabimus et faciemus inuiolabiliter obseruari. Item pedagia seu guidagia uel exactiones aliquas a transeuntibus per stratas episcopatus nostri  uel etiam per aquas nullatenus accipiemus uel accipi permittemus, nisi que uel quas antiqua regum uel imperatorum concessione constiterit nos uel alios habere. Item ecclesias omnes et domos religiosas in nostro episcopatu tam in uilla Montispessulani quam extra in plenaria seruabimus libertate, uidelicet quod ab eis exactiones aliquas seu tallias nullatenus exigemus, et defunctis earum rectoribus, ipsas uel domos earum nullo modo spoliabimus, nec administrationi earum seu custodie occasione alicuius consuetudinis uel aliqua alia, nisi forte rogati ab episcopo uel capitulo, nos immiscebimus, sed omnia sine diminutione aliqua defunctorum successoribus reseruentur, et electioni episcopi uel alterius rectoris Ecclesie faciende per nos uel per quamcunque aliam personam nullatenus nos immiscebimus, nec aliquam uiolentiam faciemus uel impedimentum prestabimus quo minus electio canonice ac libere celebretur. Item pacem seu treugam, sicut nobis per  Ecclesiam Romanam uel eius legatum seu nuntium iniunctum fuerit, bona fide obseruabimus, et faciemus per nostrum episcopatum pro posse nostro in perpetuum obseruari. Item si episcopus uel capitulum Magalonense uel alia persona ecclesiastica aliquos hereticos nobis in episcopatu nostro nominauerint uel credentes, uel per nos ipsos cognoscere poterimus aliquos heresim predicare uel facere conuenticula illicita, ipsos persequemur secundum legitimas sanctiones, et eorum bona omnia pro posse nostro infiscabimus. Item Iudeos ab omni administratione publica uel priuata omnino remouebimus, et nullo unquam tempore eosdem uel alios ad eamdem administrationem uel aliam assumemus, nec eorum consilio contra Christianos utemur, nec in domibus suis Christianos uel Christianas ad seruitium suum eos permittemus habere; et si contra hanc prohibitionem habuerint uel tenuerint, tam Iudeorum quam Christianorum morantium cum eis bona omnia infiscabimus. Item ecclesias  incastellatas nostri episcopatus ad arbitrium diecesani nostri episcopi uel aliorum prelatorum ad quos pertinere noscuntur penitus diruemus, uel etiam reseruabimus si quas duxerint reseruandas; quas ipsi episcopo uel aliis prelatis trademus, ut perpetuo possideantur ab eis. Item de nobis conquerentibus secundum tuum uel alterius legati seu iudicis delegati seu ordinarii arbitrium iustitiam faciemus. Item si quis de nostro episcopatu propter suos excessus excommunicatus fuerit, et commonitus ab ecclesiastico iudice non satisfecerit infra mensem, ei centum solidos Mulgorienses [Melgor] auferemus; imo quolibet mense in quo excommunicatus permanserit, ei summam auferemus prefatam; si uero soluendo non fuerit, eum sub banno ponemus Hoc autem nos dicimus facturos, si ab ecclesiastico iudice certiorati fuerimus. Hec omnia successores nostros singulis annis faciemus iurare. Si quis autem hec iurare noluerit, ipsum tanquam hereticum  habebimus manifestum, nec eius iudicium siue auctoritas uigorem in aliquo sortiatur. Et ego supra memoratus Milo domini pape notarius apostolice sedis legatus, auctoritate legationis qua fungor ad predicta exsequenda uobis predictis consulibus et successoribus uestris potestatem et auctoritatem concedo. Hec omnia pro posse suo bona fide et sine aliquo malo ingenio corporaliter iurauerunt se obseruaturos B. Caput de boue, Deodatus de Rocennaco, P. de Bisanchis, Regordus, P. Belliani, et G. de Planterio consules. Et hoc idem simpliciter iurauit se tenere pro posse suo, pro seipso, I. Luciani Montispessulani Baiulus. Actum est hoc in ecclesia Sancte Crucis in presentia domini Willelmi Magalonensis episcopi, B. Prepositi, B. de Mesca sacriste, P. de Agrifolio, P. de Lunello, I. de Montelauro archidiaconi, B. de Maurino sacerdotis, Michelis de Sauzeto diaconi, Berengarii Lamberti, I. de Latis, P. de Montelauro Causidicorum, et uigenis Laurentii  notarii publici, qui rogatus hec scripsit.



CAP. X.

In nomine Domini nostri Iesu Christi. Anno eiusdem Incarnationis 1209, III Kal. Augusti, anno pontificatus domini Innocentii pape III duodecimo. Nos consules ciuitatis Arelatensis iuramus super sancta Dei Euangelia manu tacta tibi magistro Miloni domini pape notario, apostolice sedis legato, de mandato et auctoritate tua quod bona fide, sine omni malo ingenio, et sine fraude, consulemus et operam dabimus pro posse nostro quod dominus R. comes Tolosanus tam per se quam per heredes suos super iis pro quibus fuit excommunicatus, que uidelicet exprimuntur in forma secundum quam ipse antequam absolueretur iurauit, pareat, omnibus mandatis Ecclesie, et quod ea in perpetuum seruet, ita ut si quod illorum non fecerit uel contrauenerit manifeste, nos ei nullum consilium uel auxilium seu obsequium per nos uel per homines  siue amicos nostros aliquatenus impendemus; imo quousque plane paruerit, faciemus contra ipsum pro posse nostro quidquid Romana Ecclesia uel eius nuntius siue legatus nobis mandauerit faciendum. Item stratas publicas per totum nostrum episcopatum securas seruabimus et faciemus inuiolabiliter obseruari. Item pedagia seu guidagia uel exactiones aliquas a transeuntibus per stratas episcopatus nostri uel etiam per aquas nullatenus accipiemus uel accipi permittemus, nisi que uel quas antiqua regum uel imperatorum concessione nos uel alios habere constiterit. Item ecclesias omnes et domos religiosas in nostro episcopatu tam in ciuitate Arelatensi quam extra in plenaria seruabimus libertate, uidelicet quod ab eis exactiones aliquas seu tallias nullatenus exigemus, et defunctis earum rectoribus, ipsas uel domos earum nullo modo spoliabimus, nec administrationi earum seu custodie occasione alicuius consuetudinis uel aliqua alia, nisi forte rogati  ab archiepiscopo uel capitulo, nos immiscebimus, sed omnia sine diminutione aliqua defunctorum successoribus reseruentur, et electioni archiepiscopi uel alterius rectoris Ecclesie faciende per nos uel per quamcunque aliam personam nullatenus nos immiscebimus, nec aliquam uiolentiam faciemus uel impedimentum prestabimus quominus electio canonice ac libere celebretur. Item pacem seu treugam, sicut nobis per Ecclesiam Romanam uel eius legatum seu nuntium iniunctum fuerit, bona fide obseruabimus et faciemus per nostrum episcopatum pro posse nostro in perpetuum obseruari. Item si archiepiscopus uel capitulum Arelatense uel alia persona ecclesiastica nobis aliquos hereticos in episcopatu nostro nominauerint uel credentes, uel per nos ipsos cognoscere poterimus aliquos heresim predicare uel facere conuenticula illicita, ipsos persequemur secundum legitimas sanctiones, et eorum bona omnia pro posse nostro infiscabimus. Item Iudeos  ab omni administratione publica uel priuata omnino remouebimus, et nullo unquam tempore eosdem uel alios ad eamdem administrationem uel aliam assumemus, nec eorum consilio contra Christianos utemur, nec in domibus suis Christianos uel Christianas ad seruitium suum eos permittemus habere; et si contra hanc prohibitionem habuerint uel tenuerint, tam Iudeorum quam Christianorum morantium cum eisdem bona omnia infiscabimus. Item ecclesias incastellatas nostri episcopatus ad arbitrium diecesani nostri archiepiscopi uel aliorum prelatorum ad quos pertinere noscuntur penitus diruemus, uel etiam reseruabimus si quas duxerint reseruandas, quas ipsi archiepiscopo uel aliis prelatis trademus, ut perpetuo possideantur ab eis. Item de nobis conquerentibus secundum tuum uel alterius legati uel iudicis delegati seu ordinarii arbitrium iustitiam faciemus. Item si quis de nostro episcopatu propter suos excessus excommunicatus fuerit, et commonitus ab ecclesiastico iudice non  satisfecerit infra mensem, ei centum solidos Mulgor. auferemus; imo quolibet mense, ex quo excommunicatus permanserit, ei summam auferemus prefatam; si uero soluendo non fuerit, eum sub banno ponemus. Hoc autem nos discimus facturos si ab ecclesiastico iudice certiorati fuerimus. Hec omnia singulis annis successores nostros faciemus iurare. Si quis autem hec iurare noluerit, ipsum tanquam hereticum habebimus manifestum, nec eius iudicium siue auctoritas uigorem in aliquo sorliatur. Et ego supra memoratus Milo domini pape notarius A. S. L. auctoritate legationis qua fungor ad predicta exsequenda uobis predictis consulibus et successoribus uestris potestatem et auctoritatem concedo. Hec omnia pro posse suo bona fide et sine aliquo malo ingenio corporaliter iurauerunt se obseruaturos B. Roniarda, R. Petrus de super Rhodano, Cabritus, B. Ferreoli, R. de Farnaria, R. Garmerus, consules. Et hoc idem iurauerunt simpliciter se tenere  pro posse suo ciues Arelaten. infrascripti, scilicet Ugo de Arenis Cepo, P. de Leone, R. Berennus, B. Scopha, P. Bonus, D. de Nemauso, M. Geruasius, P. de Thoro, P. Raymundi, u. de Thoro.

Actum est hoc in palatio domini archiepiscopi super portam Sancti Stephani, in presentia S. Prepositi Arelatensis Ecclesie, Ber. sacriste, Thedisii canonici Ianuensis, et P. Fortis notarii Arelatensis, qui rogatus hec scripsit.



CAP. XI.

In nomine Domini nostri Iesu Christi. Anno eiusdem Incarnationis 1209, Iu Non. Augusti anno pontificatus Domini Innocentii pape III duodecimo. Nos consules et omnes homines Argentarie iuramus super sancta Dei Euangelia manu tacta uobis Burno uiuariensi episcopo et G. Bodi ad hoc specialiter delegatis a domino Milone domini pape notario A. S. L. de mandato et auctoritate ipsius legati quod bona fide, sine omni malo ingenio, et sine fraude, consulemus et operam dabimus pro  posse nostro quod dominus R. comes Tolosanus tam per se quam per heredes suos super iis omnibus pro quibus fuit excommunicatus, que uidelicet exponuntur in forma secundum quam ipse antequam absolueretur iurauit, pareat omnibus mandatis Ecclesie, et quod ea in perpetuum seruet, ita ut si quod illorum non fecerit uel contrauenerit manifeste, nos ei nullum consilium uel auxilium seu obsequium per nos uel amicos nostros aliquatenus impendemus, imo quousque plene paruerit, faciemus contra ipsum pro posse nostro quidquid Romana Ecclesia uel eius nuntius siue legatus nobis mandauerit faciendum. Item stratas publicas per totum uiuariensem episcopatum securas seruabimus et faciemus inuiolabiliter obseruari. Item ecclesias omnes et domos religiosas in uiuariensi episcopatu tam in ciuitate uiuariensi quam extra in plenaria conseruabimus libertate, uidelicet quod ab eis exactiones aliquas seu tallias nullatenus exigemus, et  defunctis earum rectoribus, ipsas uel domos earum nullo modo spoliabimus, nec administrationi earum seu custodie occasione alicuius consuetudinis uel aliqua alia, nisi forte rogati ab episcopo uel capitulo, nos immiscebimus, sed omnia sine diminutione aliqua defunctorum successoribus reseruentur, et electioni episcopi uel alterius rectoris Ecclesie faciende per nos uel per quamcunque aliam personam nullatenus immiscebimus, nec aliquam uiolentiam faciemus uel impedimentum prestabimus quo minus electio canonice ac libere celebretur. Item pacem seu treugam, sicut nobis per Ecclesiam Romanam uel eius legatum seu nuntium iniunctum fuerit, bona fide obseruabimus, et faciemus per episcopatum uiuariensem pro posse nostro in perpetuum obseruari. Item si episcopos uel capitulum uiuariense uel alia persona ecclesiastica nobis aliquos hereticos in episcopatu uiuariensi nominauerit uel credentes, uel per nosmetipsos cognoscere poterimus aliquos heresim predicare, uel facere conuenticula  illicita, ipsos persequemur secundum legitimas sanctiones, et eorum bona pro posse nostro infiscabimus. Item Iudeos ab omni administratione publica uel priuata omnino remouebimus, et nullo unquam tempore eosdem uel alios ad eamdem administrationem uel aliam assumemus, nec eorum consilio contra Christianos utemur, nec in domibus suis Christianos uel Christianas ad seruitium eorum permittemus habere; et si contra hanc prohibitionem habuerint uel tenuerint, tam Iudeorum quam Christianorum morantium cum eis bona omnia infiscabimus. Item ecclesias incastellatas uiuariensis episcopatus ad arbitrium diecesani nostri episcopi uel aliorum prelatorum ad quos pertinere noscuntur penitus diruemus, uel etiam reseruabimus si quas duxerint reseruandas; quas ipsi episcopo uel aliis prelatis trademus, ut perpetuo possideantur ab eis. Item de nobis conquerentibus secundum arbitrium magistri Milonis domini pape notarii A. S. L.  uel tuum, domine uiuariensis episcope, uel alterius legati seu iudicis ordinarii uel delegati iustitiam faciemus. Item, si quis de uiuariensi episcopatu propter suos excessus excommunicatus fuerit, et commonitus ab ecclesiastico iudice non satisfecerit infra mensem, ei centum solidos Podienses auferemus; imo quolibet mense, in quo excommunicatus permanserit, ei summam auferemus prefatam; si uero soluendo non fuerit, eum sub banno ponemus. Hoc autem nos dicimus facturos si ab ecclesiastico iudice certiorati fuerimus. Hec omnia singulis annis successores nostros consules faciemus iurare. Si quis autem hec iurare noluerit, eum tanquam hereticum habebimus manifestum, nec eius iudicium siue auctoritas uigorem in aliquo sortiatur. Et nos B. uiuariensis episcopus et G. Todi uobis ex parte domini legati supradicti ad predicta omnia exsequenda auctoritatem et potestatem concedimus uobis predictis consulibus et toti populo Argentarie.  Hec omnia pro posse nostro nos obseruaturos iuramus in animam nostram et in animam totius populi ego W. Garns, R. Besceda, Ber. Roquerius, Argentarie consules, P. Mazel, S. Mascals, R. Chairicus, Bern. Dalbiges, Ermengaus, R. de Ribeira, R. Salgues, Ber. de Fiiac, W. Esteues, P. Faber, et totus populus Argentarie.



CAP XII.

Nos Ugo et R. nepos eius de Baucio promittimus uobis domino Miloni domini pape notario A. S. L. sub debito iuramenti quod uobis apud Sanctum Aegidium prestitimus quod quam cito per uos uel nuntium uestrum fuerimus requisiti, castrum de Alansone uobis uel cui mandaueritis assignari omni occasione postposita faciemus, et ex nunc idem castrum profitemur nos uestro nomine possidere. uolumus etiam ut idem castrum nostris custodiatur expensis.



CAP. XIII.

 In nomine Domini nostri Iesu Christi. Anno eiusdem Incarnationis 1209, II Non. Septembris, anno pontificatus domini Innocentii pape III duodecimo. Ego G. de Fabrano Dei gratia comes Forncalcariensis iuro super sancta Dei Euangelia manu tacta tibi magistro Miloni domini pape notario A. S. L. quod stratas publicas per totum meum districtum securas seruabo et faciam inuiolabiliter obseruari. Item pedagia seu guidagia uel exactiones aliquas a transeuntibus per stratas mei districtus uel etiam per aquas nullatenus accipiam uel permittam accipi, nisi que uel quas antiqua regum uel imperatorum concessione me habere constiterit. Item ecclesias omnes et domos religiosas in toto meo districtu in plenaria libertate seruabo, uidelicet quod ab eis exactiones aliquas seu tallias nullatenus exigam uel exigi faciam, et defunctis earum rectoribus, ipsas uel domos earum minime spoliabo uel faciam spoliari, nec administrationi earum seu custodie  occasione alicuius consuetudinis uel aliqua alia, nisi forte rogatus ab episcopo uel capitulo, me immiscere presumam, sed omnia sine diminutione aliqua defunctorum successoribus reseruentur, nec electioni episcopi uel alterius rectoris Ecclesie faciende per me uel per quamcunque aliam personam me immiscebo, nec aliquam uiolentiam faciam  uel impedimentum prestabo quo minus electio canonice ac libere celebretur. Item pacem seu treugam, sicut mihi per Ecclesiam Romanam uel eius legatum seu nuntium iniunctum fuerit, bona fide seruabo et faciam per meum districtum pro posse meo inuiolabiliter obseruari. Item, si aliqua persona ecclesiastica in meo districtu aliquos hereticos nominauerit uel credentes, uel per meipsum cognoscere potero aliquos heresim predicare uel facere conuenticula illicita, ipsos persequar secundum legitimas sanctiones, et eorum bona omnia infiscabo. Item Iudeos ab omni administratione publica uel priuata penitus remouebo, et nullo unquam tempore eosdem uel alios ad eamdem administrationem assumam uel aliam, nec eorum consilio utar contra Christianos, nec in domibus suis Christianos uel Christianas ad seruitium suum eos permittam habere; et si contra hanc prohibitionem habuerint uel tenuerint, tam Iudeorum quam Christianorum  morantium cum eisdem bona omnia infiscabo. Item ecclesias incastellatas mei districtus ad arbitrium diecesani episcopi uel aliorum prelatorum ad quos pertinere noscuntur penitus diruam, uel etiam reseruabo si quas duxerint reseruandas; quas ipsis prelatis tradam, ut perpetuo possideantur ab eis. Item de me conquerentibus secundum tuum uel alterius legati, uel iudicis delegati seu ordinarii arbitrium iustitiam faciam. Item, si quis de meo districtu propter suos excessus excommunicatus fuerit, et commonitus ab ecclesiastico iudice non satisfecerit infra mensem, ei centum solidos monete cursil. auferam, imo quolibet mense in quo excommunicatus permanserit, ei summam auferam pretaxatam; si uero soluendo non fuerit, eum ponam sub banno. Hec autem me dico facturum si ab ecclesiastico iudice fuero certioratus. Ut autem hec omnia per me ac successores meos firmius obseruentur, hec castra, uidelicet castrum de Lursmarin, et Perosum, et  Cesaristam, tibi duxi obliganda nomine Romane Ecclesie, et cuicunque et quandocunque uolueris assignabo corporaliter possidenda, meis custodienda expensis, nec ea per me uel alios auferam, et si ablata fuerint, bona fide recuperabo ea, et restituam custodibus qui per te, uel Romanam Eccesiam, fuerint deputati. Cum comite iurauerunt Bertrandus de uilamauri, Ricauus de Insulamaior, Raimbaldus Dalfini, W. de Sabrano, W. Gaufridus de Auenione, W. Cucuron, Bertrandus de Sancto Maximo, Guigo Roza, R. de Subrano, W. Raimundi de uacheriis, Bertrandus de Pertuso.



CAP. XIu.

In nomine Domini nostri Iesu Christi. Anno eiusdem Incarnationis 1209, Iu Idus Septembris, anno pontificatus domini Innocentii pape III duodecimo. Nos consules et ciues Cauellicenses iuramus super sancta Dei Euangelia manu tacta tibi magistro Miloni domini pape notario A. S. L. de  mandato et auctoritate tua quod bona fide, sine omni malo ingenio, et sine fraude, consulemus et operam dabimus pro posse nostro quod dominus R. comes Tolosanus, etc., sicut in forma iuramenti quod prestiterunt homines de Montepessulano plenius continetur.





CuIII. DOMINO PAPAE. De uictoria habita contra hereticos.


Sanctissimo Patri et domino INNOCENTIO Dei gratia summo pontifici, frater ARNALDUS dictus abbas Cistercii, et MILO humilis seruus eius, tam debitum quam deuotum uoluntarie seruitutis obsequium.

Benedictus omnipotens Dominus qui cum sit magnus  in magnis, mirabilia gloriosius operatus in minimis, prosperum fecit uerbum quod egressum est de ore uestro contra fidei subuersores, qui peccatis exigentibus nimium pullularant in prouincia Narbonensi. Ipso siquidem faciente dissipati sunt inimici eius, et mox a facie ipsius fugerunt qui eum oderant et dissipauerant legem eius. Aduenientibus sane illustri duce Burgundie aliisque magnatibus  cum tanta multitudine signatorum quanta inter Christianos non creditur aliquando conuenisse, in eorum aduentu usque adeo inuasit tremor hypocritas ut quasi miraculose fugerent ante faciem subsequentium, maxime post ciuitatis Biterrensis excidium et ruinam. Licet enim ciues ciuitatis eiusdem per nos et suum episcopum diligenter commoniti fuerint, eisdemque sub excommunicationis pena duxerimus iniungendum ut uel hereticos quos habebant cum rebus suis crucesignatis traderent, uel, si hoc non possent, exirent de medio eorumdem, alioquin sanguis eorum super capita sua esset, ipsi tamen nostris non acquieuerunt monitis et mandatis, imo super defendenda ciuitate contra signatos cum ipsis hereticis iuramento interposito conuenerunt.  Appropinquante igitur exercitu ciuitati, domini quorumdam castrorum adiacentium male sibi conscii, a facie signatorum fugerunt; sed milites et fideles reliqui castrorum ipsorum ad exercitum fiducialiter accedentes, se sua, et ipsa castra in manus signatorum dederunt, fidelitatem eis et hominium facientes; et in uigilia beate Marie Magdalene redditum fuit nobis nobile quoddam castrum quod dicitur Seruianum, cui alia plura castra, et ipsa bona admodum, appendebant. In crastino uero, in festo sancte Magdalene, in cuius ecclesia ciues Bitterrenses dominum suum  dudum proditionaliter interfecerant, mane obsessa est ciuitas: que quidem natura loci, uiris et uictualibus adeo uidebatur munita quod per longum temporis putaretur  posse quantumlibet exercitum sustinere. uerum, quia non est fortitudo, non est consilium contra Deum, dum tractaretur cum baronibus de liberatione illorum qui in ciuitate ipsa catholici censebantur, ribaldi et alii uiles et inermes persone, non exspectato mandato principum, in ciuitatem fecerunt insultum, et mirantibus nostris, cum clamaretur: Ad arma, ad arma, quasi sub duarum uel trium horarum spatio, transcensis fossatis ac muro, capta est ciuitas Biterrensis, nostrique non parcentes ordini, sexui, uel etati, fere uiginti millia hominum in ore gladii peremerunt; factaque hostium strage permaxima, spoliata est tota ciuitas et succensa, ultione diuina in eam mirabiliter seuiente.  Disseminato ergo rumore tanti miraculi usque adeo territi sunt uniuersi, ut montana petentes et inuia, inter Bitterrensem et Carcassonam reliquerunt castra nobilia plusquam centum, referta tamen cibariis et reliqua supellectili quam fugientes secum nequiuerant asportare: inter que castra erant quamplurima adeo natura loci, uiris diuitiisque munita ut uiderentur insulsum nostri exercitus posse facile longissimo tempore sustinere. Inde, duce Domino, cuius ducebatur amore, in festo sancti Petri ad uincula totus Christi exercitus Carcassonam peruenit  , ciuitatem utique populosam et in sua perfidia tam loci fortitudine quam diuitiarum abundantia  gloriantem. Obsessa igitur ciuitate in crastinum nostri fecerunt insultum in primum suburbium: quod utique licet uallo, muro et propugnaculis ualde munitum esset, nostri tamen inter imbres lapidum, inter tela balistarum, inter lanceas et gladios defendentium, quasi sub duarum horarum spatio omnia transcendentes, tam potenter quam mirabiliter intrauere suburbium, ipsumque incendio uastauerunt. Inde uero erectis machinis, octauo die captum est maius suburbium, et ab ipsis ciuibus incendio deuastatum.

Conclusis igitur hostibus infra ciuitatis angustias, cum supra quam crederetur a nostris multa interius ciues ipsius laborarent inedia, se ac sua omnia et ciuitatem ipsam obtulere signatis, dummodo eis  uita ex misericordia seruaretur, et deducerentur securi tantummodo una die. Habito itaque communi consilio, quasi necessario principes sunt inducti ad hanc misericordiam faciendam; tum quoniam apud homines non uidebatur ciuitas facile posse capi, utpote loci positione et humana industria munitissima, licet hoc facile Deo esset, qui omnia faciebat; tum quia plurimum timebamus ne si ui ciuitas caperetur, sicut de aliis locis iam contigerat, etiam inuitis principibus, siue ab his qui nobiscum erant corpore sed non mente, siue ab ipsis hostibus omnia incendio uastarentur; et sic huiusmodi necessitate inducti, sub predicta forma recipi permisimus ciuitatem, ut ea per catholicos uiros munita, relique ciuitates et castra que occupauit  exercitus ab heresi per Catholicorum prudentiam expientur, qua per incolarum nequitiam fuerant hactenus turpiter maculata. Ut igitur terra, quam in seruorum suorum manibus Deus dedit, ad honorem ipsius sancteque Romane Ecclesie ac totius Christianitatis seruetur, nobilis uir Simon de Monteforti, sanctitati uestre, sicut credimus, bene notus, uir armis strenuissimus, fide deuotissimus, ac totis uiribus persequi desiderans hereticam prauitatem, in principem et dominum terre ipsius de communi consilio est electus; cuius quantum sit desiderium circa reparandum in partibus illis Ecclesie Dei statum ex hoc euidenter apparet, quoniam iam ipse disposuit ut de tota terra quam ibidem  dederit ei Deus decime et primitie Ecclesiis cum integritate soluantur  , ac si quis huic suo proposito contrairet, ipsum tanquam suum et Ecclesie inimicum totis uiribus impugnaret, ac de singulis laribus terre sue uult annuatim Romane Ecclesie denarios tres persolui; et, ne possit in ditione sua censura ecclesiastiaca uilipendi, constituit ut si castellanus per quadraginta dies in excommunicatione permanserit antequam reconcilietur Ecclesie, centum solidos, si miles fuerit, uel burgensis quinquaginta, si plebeius quilibet, uiginti solidos componat; et in recognitionem dominii Romane Ecclesie aliorum dominorum in omnibus saluo iure, disposuit  annis singulis certam uobis soluere pensionem  . Pro ipso igitur et cum ipso beatitudini uestre preces offerimus humiles et deuotas quatenus in suis petitionibus, quas faciet per solemnes nuntios qui sunt pro eo ad sedem apostolicam accessuri, eum solita pietate dignemini exaudire; ut per fauorem Romane Ecclesie terram illam prorsus emundet ab heretica prauitate. Licet enim maior pars exercitus ad partes suas redierit, expedito per Dei gratiam duorum mensium spatio quod uix sperabitur posse per biennium uel triennium expediri, adhuc tamen tot milites aliique probi homines cum dicto nobili remanserunt quod, dummodo ab Ecclesia, cuius negotium ipse gerit, in expensis iuuetur, facile sibi erit non solum acquisitam terram defendere,  sed expulsis prorsus hereticis, preter Tolosam, totam aliam occupare. Cum enim, preter ciuitates, plusquam ducenta optima castra possideat, ac uicecomitem Biterrensem hereticorum pessimorum defensorem teneat uinculis compeditum, euidenter apparet eum ad muniendam terram huiusmodi et aliam acquirendam multis uiris ac uiribus indigere. Multa que desunt predicti nuntii, sanctitati uestre referent uiua uoce, sicut qui semper presentes fuerunt.





CIX. DOMINO PAPAE. De expugnatione hereticorum.

 Sanctissimo Patri et domino INNOCENTIO Dei  gratia apostolice sedis summo pontifici SIMON comes Leicestrie, dominus Montisfortis, Biterrensis et Carcassonensis uicecomes, salutem et tam debite subiectionis quam reuerentie plenitudinem.

Nouerit sanctitas uestra quod audito mandato uestro mihi specialiter destinato, omni mora postposita ad partes Albienses iter meum super hereticos preparaui; ubi Dei uocatione et assensu procerum crucesignatorum, quamuis indignus, ad terre illius regimen et dominatum aduocatus et unanimiter electus, ibi ad honorem Dei et fidei catholice supplementum, si ualeam, proposui remanere, spem habens in Domino precipuam quod prauitas heretica in illis partibus funditus destruetur, si uestro fruar auxilio, preueniente gratia Dei,  que duo mihi conferunt spem totius consilii post laborem. uerumtamen, quia labor est sumptuosus duplici de causa, oportet ut cura peruigili, sicut bono inchoastis principio, fine peroptimo terminetis. A terra enim illa proceres terrarum qui ibi in expeditionem super hereticos confluxerant, me fere solum inter inimicos Christi per montes et scopulos uagantes cum non multo milite reliquerunt; et terram pre nimia paupertate, cuius bona destructa sunt, sine uestro et fidelium auxilio non potero diutius gubernare. Ipsi enim heretici partim castella reliquerunt uacua et subuersa fugientes, partim uero ex illis fortioribus adhuc tenent, Dei exercitui  resistentes, donec ipsorum spurcitia uictrice Dei dextera comprimatur. Oportet siquidem me conducere soldarios qui mecum remanserunt grandiori pretio quam in aliis guerris. uix enim possum aliquos retinere nisi duplici remunerentur remuneratione. Statutum est uero quod Ecclesia Romana, que caput nostrum et fidei catholice esse dignoscitur fundamentum, solutione trium denariorum ab unoquoque hospitio annuatim per illam terram perenniter congaudebit; et hoc peto a uestra sanctitate firmiter confirmari. Decimas siquidem, quas hucusque heretici detinuerunt, dignum duxi ecclesiis terre et ecclesiarum ministris sine aliqua diminutione per totam terram fideliter dispensare. Ceterum, his ita iam pro posse meo ad honorem Dei dispositis,  uestram mea paruitas deposcit sanctitatem ut dictam terram que mihi ex parte Dei et uestra, et per legatum uestrum abbatem Cistercii, communicato super hoc tenus exercitus consilio, mihi et heredibus meis, illis etiam qui laboris participes eiusdem terre secundum merita acceperint portionem, benigne dignemini confirmare. uenerabilem siquidem uirum abbatem Cistercii pre ceteris negotio Dei fideliorem et proniorem in omnibus inueni, sermone, opere, consilio, fide integra constantiorem. Et, quia non nocet admisso subdere calcar equo, uestre supplico paternitati ut de me et de terra sit ipse sollicitus, sicut consueuit, per apostolicam monitionem dignemini commonere. uerum, quia que expediunt non ualeo penitus prenotare, sanctitati  uestre dilectum et fidelem meum nobilem uirum R. latorem presentium transmittere decreui, cuius absentiam grauiter me expedit sustinere, cum ipse mihi fuerit pars consilii et auxilii supplementum, ut que uestre sanctitati ex parte mea dixerit firmiter rata habeatis.



CX. ADULPHO QUONDAM COLONIENSI ARCHIEPISCOPO. Confirmatur ei pensio 250, marcarum. 

Solet annuere sedes apostolica piis uotis, et honestis petentium precibus fauorem beneuolum impertiri. Eapropter tuis iustis postulationibus grato concurrentes assensu, prouisionem ducentarum et  quinquaginta marcarum quam tibi uenerabilis frater noster Coloniensis archiepiscopus de consilio et assensu priorum et conniuentia nobilium terre ac ministerialium et ciuium Coloniensium ad mandatum nostrum percipiendam annis singulis assignauit, sicut in eius authentico continetur, auctoritate tibi apostolica confirmamus et presentis scripti patrocinio communimus. Nulli ergo, etc., hanc paginam nostre confirmationis infringere, uel ei, etc. Si quis autem hoc attentare presumpserit, etc. usque incursurum.

Datum Laterani, uII Idus Nouembr., pontificatus nostri anno duodecimo.



CXI. PRIORI ET FRATRIBUS IEROSOLYMITANI HOSPITALIS SANCTI AEGIDII. Confirmatur eis donatio facta a comite Forcalcariensi. 


Cum a nobis petitur quod iustum est et honestum, tam uigor equitatis quam ordo exigit rationis ut id per sollicitudinem officii nostri ad debitum perducatur effectum. Eapropter, dilecti in Domino filii, uestris iustis postulationibus grato concurrentes assensu, castrum, burgum et palatium de Manuascha et alia omnia cum suis pertinentiis a Guillelmo quondam comite Forcalcariensi domui uestre pie concessa, sicut ea iuste ac pacifice possidetis, et in instrumento ipsius comitis continetur, uobis et per  uos domui uestre auctoritate apostolica confirmamus, et presentis scripti patrocinio communimus. Ad maiorem autem cautelam instrumentum predictum de uerbo ad uerbum huic nostre pagine duximus inserendum; cuius tenor est talis: »Ego Guillelmus, Dei gratia comes Forcalcariensis, filius domini comitis Bertrandi et domine comitisse Iaucerande, pietatis intuitu et in redemptione peccatorum meorum et parentum meorum, et in compensatione damni Hospitali et fratribus a me illati, dono et iure perfecte donationis inter uiuos trado in perpetuum, sine omni retinemento, Domino Deo et fratribus Hospitalis Ierosolymitani presentibus et futuris in manus de te fratre Petro de Falcone eiusdem Hospitalis priore propriam domum meam, scilicet palatium  de Manuascha, cum omnibus pertinentiis suis, quod meis sumptibus edificaui, et preterea quidquid quocunque iure ad me pertinet uel quandocunque pertinuit in burgo et castro de Manuascha et in eorum pertinentiis et in totas auras intus et extra, cum terris cultis et incultis, pratis, nemoribus, aquis, aquarum decursibus, et cum hominibus et feminabus, et cum iustitiis, firmantiis, et iurisdictione, et explectis, sicut melius generaliter uel specialiter posset nominari, sicut ego uel aliquis de genere meo per nos uel per alium unquam melius uel plenius habuimus uel possedimus uel habere uel possidere uisi sumus ubicunque in omnibus suprascriptis territoriis, seu in quolibet eorum, hoc est, usque ad  territorium Sancte Tulie, et usque ad territorium Petreuiridis, et usque ad territorium Montisfuronis, et usque ad territorium Sancti Martini, et usque ad territorium Dalfini, et usque ad territorium de uols, et usque ad flumen Durentie: que utique omnia in eadem donatione in formam suprascriptam concludo, et profiteor et in ueritate recognosco me eamdem dudum domui Hospitalis celebrasse donationem, et a tempore predicte donationis omnia predicta pro domo Hospitalis possedisse. Et modo in presenti totum predictum palatium, et burgum, et castrum de Manuascha, et totas auras, et si quid meo nomine in predictis uel infra predicta loca possideo, nomine Hospitalis et fratrum ibidem Deo seruientium presentium et futurorum me constituo  possidere, tantum dum uixero, ut exinde fratres Hospitalis sua auctoritate, nullius requisito consilio, nec alicuius uoluntate exspectata, omnium suprascriptorum possessionem absque contradictione ualeant occupare et ut proprium habere ad omnes uoluntates suas inde faciendas. Preterea corpus meum uouens et offerens pro sepultura cemeterio domus Hospitalis, profiteor et in ueritate recognosco Guigonem auunculum meum bone memorie predictorum locorum omnium domui Hospitalis et fratribus presentibus scilicet et futuris fecisse donationem, quam specialiter bona fide et sine dolo laudo et in perpetuum confirmo. Omnia itaque et singula sicut superius scripta sunt me perpetuo bona fide seruaturum per me successoresque meos nec aliquo  iure scripto uel non scripto, uel ratione contrauenturum per stipulationem promitto, et me et meos inde deuestio, et domum siue domos Hospitalis et fratres scilicet presentes et futuros inde inuestio. Et, ut predicta donatio et omnia suprascripta post obitum meum maiori et perpetua gaudeant firmitate, barones et proceres meos et homines de Manuascha, quorum nomina infra scripta sunt, per sacramentum fidelitatis et hominii quo mihi tenentur astricti commoneo, eosque de nouo iurare precipio ut predictam donationem tam deuote factam pro posse suo seruent et seruari procurent; et, si quis in posterum contra predictam munificentiam aliquo modo uenire tentaret, contra illum uel illos pro posse suo domui et fratribus Hospitalis auxilium et  consilium impendant, ab omni uiolentia defendant, et ipsis Hospitalariis homines de Manuascha in omnibus et per omnia tanquam ueris dominis obedientes existant, et de predictis, si necessitas exigeret, testimonium ferant. Predicte quoque donationi specialiter adiicio, scilicet ut iure perfecte donationis habeant in perpetuum omnes hereditates, seu possessiones, uel honores qui fuerunt militum uel hominum castri de Manuascha, quas pro malitia seu perfidia uel proditione quam contra me commiserunt iure confiscationis occupaui, ita ut nullus eorum aliquo tempore suas ualeat possessiones recuperare, nisi ad cognitionem domini prioris pro tempore in prioratu Hospitalis residentis a crimine  tante perfidie ac proditionis sese purgauerint. Ad maiorem omnium suprascriptorum firmitatem atque cautelam hanc chartam presentari uolo domino pape et domino imperatori, et in eorum notitia quidquid in ea continetur deduci; et ad perpetuam rei memoriam et indubitabilem fidem eorum sigillis presentem paginam precor communiri. Ad hec, nos barones et proceres et homines infra scripti pie domini comitis donationi gratum prebentes assensum, bona fide promittimus et tactis sacrosanctis Euangeliis iuramus quod omnia et singula et predicta pro posse nostro domui et fratribus Hospitalis presentibus et futuris defendemus, et contra omnes ad tuitionem predicte donationis auxilium et consilium ipsis prestabimus, et nos homines de Manuascha  ipsis post obitum domini comitis tanquam dominis fideliter obediemus. Illi itaque qui iurauerunt sunt ii: W. de Sabrano, Raimbaudus Osasica, et Raimundus frater eius, Bertrandus de uillamuro, Guigo Roze, Isnardus de Dalfino, Laugerius de Sancto Maximo, et Bertrandus frater eius, Petrus Ferulfus, Durandus Basili, Tibanus, Guigo Barbatorta, Ugo de Manuascha, Arbetetus Mimus, W. de Cucurone, Guibertus de Reltania, Lambertus de Rellania frater eius, Ugo de Monteiustio, Petrus Nigrellus, Bertrandus Sauini, Laugerius Sauini, W. Cornuti, W. de Forcalle, Ramundus Riperti, Rostagnus Roze, W. de uillamuro, Bertrandus Cornuti, Bertrannetus de uillamuro, W. Petri de Manuascha, Garnerius, Ramundus  Bonustosius, Bertrandus Felicius, W. uetula Bertrandus de Sannone, W. Garnerii, Ioannes Petri, W. Rainaudi, Isnardus Rainaudi, Petrus Rostagni, Geraudus Ebraudi, W. Simon, Bernardus Ricolus, Petrus Niger, W. de Terralo, Stephanus Mercerii, W. de Croso, Paganus, Poncius Rainaudi, Petrus Gaudi, Ioannes Capuci, Mattheus, Petrus Bona et filius eius Petrus, Rainaudus de Bariolo, Rostagnus de Sancto Petro, Bernardus Cassarius, Stephanus Bochiardi, W. uetus, Imbertus Mazellari, Guerrinus, Petrus Raxenni, Bernardonus, Odo, W. Marquisius, Petrus Scoferius, Ioannes Unctor, Isnardus Cusenderius, Petrus Blanchuberius, Ruffus ueridiz, Cor de Roure, Ramundus Sestaronus, W. Bergononus, W. Faber, Bernardus  Banniator, Petrus Niger, Croginus, Ioannes Rueme, Bertrandus Furnerius, Geraudus Maurelli, Iacobus Malpel, Petrus Rueme, W. de Sancto Martino, Bertrandus de Arelato, W. Micolaui, Redonnus, Geraudus Buerius, Bertrandus Mazellarius, Guigo Arquerius, W. Aurici, Petrus Breti, Petrus Gallina, Petrus Radeire, Fulquerius, Petrus Andreas, W. Benedictus, W. Martelli, Arnaudus Agrena, Ioannes Descalcius, Petrus Rascatius, Arbertus de uillamur, Adam, W. Ioannes, W. uincenci, Tedanus, W. de Leuno, Iacobus de Pruneriis, W. Feutrerius, Petrus Barreti, Martinus Croterii, Michel Ginardi, Ioannes de Opere, Ioannes de Nonai, Stephanus Recobreire, Ioannes Saza, Iacobus Breti, Stephanus  Rossalpaix, Petrus Stephanus, Bartholomeus monachus, Bonetus Aifre, W. Garemberga, Totas auras, Rogerius, W. Blanc, Petrus Bernardus, Bertrandus uetus, Rofre, Andreas Paneri, Poncius Sartor, Giraudus Sartor, Petrus Sartor, Raimundus Durandi, Ioannes Ricardus, Maurannetus, Stephanus Serrator, W. Rainaudi, Ioannes Ruffus, Ioannes Raxenni, Petrus Autricus, Petrus Adam, Geraudus de ualanciola, Petrus Monachus, Petrus Bramancionus, Maurannus Rostagnus berbegerius, Petrus Bona, Michel Arnulfi, Bertrandus Gali, uincentius Sagnator, Ioannes Brunelli, Radulfus de uoluei, Ramundus Barreti, Ramundus Barbaroti, Bertrandus Corcosson, Buerius, Bertrandus de Malafogacia, Petrus Botellerius, Michel Cotalonga,  Petrus Robaudus, Ugo Bernardus, Ioannes Garinus, Ioannes Frenerius, Ioannes Mercerius, W. Bos, Bernardus de Recluso, Columbus Pipeti, Ugo Martini, Poncius Gebelini, W. Robaudus, Roma Senoreti, Geraudus Furgoni, Bertrandus de Salto, W. Gase, W. Furgoin, Germanus Audebertus de ualentiola, W. Bibensaquam murator, Ioannes Faber, Iacobus Borgarelli, W. Imberti, Ramundus Rainaudi, Imbertus Faber, Petrus Barbaroti, W. Felicius Ioannes Niger, Petrus Gontardus, W. Bibensaquam berbegerius, Poncius Mexoneri, Aymus Capuci, Guigo Capuci, Petrus Oliue, W. Garemberge, Petrus de Curello, Petrus Squeire, Raimundus Motetus, Petrus Remusati, Bernardus Faber, Simon Ramundus Bexonius, Martinus Garini, Ramundus  Buerius, Rostagnus Hospitalarius, Bertrandus Testa, W. Recobreire, Petrus Bernardus, W. Ramundus, Geraudus Faiditi, W. Gaufredi, W. Guido, Isnardus Cosini, Martinus Corderii, Ioannes Furnerius, Martinus Florentii, Ramundus Arnaudus, Ramundus Sauneri, Isnardus Rostagni, Petrus Reuelli, Ioannes Fretun, Petrus Robaudi, Geraudus Gerini, Is. Ioannes Merceri, W. Bos, Bernardus W. Robaudi, Bernardus Iacobus, Ramundus Guauaudani, Ioannes Burseri, Petrus Aluernaci, Poncius Cabreri, Ioannes berbegeri, W. Braidun, Gaufredus Ranulfi, Petrus Berni, Ramundus Astorgo, Petrus de Mura. Petrus notarius domini supradicti comitis W. mandato hanc huius pie donationis  chartam dictauit, et propriis manibus conscripsit, et cum hoc presenti plumbeo sigillo ipsius comitis corroborando publice sigillauit.« Nulli ergo omnino hominum liceat hanc paginam nostre confirmationis infringere, uel ei, etc., usque incursurum.

Datum Laterani, II Kal. Nouembris, pontificatus nostri anno duodecimo.



CXII. NOBILI uIRO PONCIO LUGDUNENSI. Datur ei facultas conferendi decimas. 

Cum a nobis petitur quod iustum est et honestum, tam uigor equitatis quam ordo exigit rationis,  ut id per sollicitudinem officii nostri ad debitum perducatur effectum. Eapropter, dilecte in Domino fili, tuis iustis postulationibus grato concurrentes assensu, ut decimas possessionum castri de Keriscoth et Calauath Ecclesie ipsius castri cum episcopi diecesani assensu sine iuris preiudicio alieni possis conferre, auctoritate tibi presentium indulgemus. Nulli ergo omnino hominum liceat hanc paginam nostre concessionis infringere uel ei, etc., usque incursurum.

Datum Laterani, Iu Non. Nouembr., anno duodecimo.



CXIII. CONSTANTINOPOLITANO PATRIARCHAE. Ut quemdam canonicum recipi faciat 


Si preces apostolicas pro iis tibi dirigimus et mandatum quorum habes notitiam pleniorem, tanto nos conuenit facilius exaudiri quanto eis pro quibus scribimus, preter nostra monita, propria merita suffragantur. Inde est quod pro dilecto filio G. clerico karissimi in Christo filii nostri Henrici Constantinopolitani imperatoris illustris fraternitatem tuam rogandam duximus et monendam, per apostolica tibi scripta mandantes quatenus eumdem pro reuerentia beati Petri et nostra, intuitu quoque imperatoris eiusdem, qui nobis pro eo humiliter  supplicauit, in ecclesia Sancte Sophie recipi facias in canonicum et in fratrem, mandatum apostolicum taliter impleturus quod tua fraternitas possit exinde merito commendari.

Datum Laterani, etc., ut in alia.



CXIu. uARISSIENSI THEBANO, ET LARISSENSI ARCHIEPISCOPIS. De fidelitate prestanda imperatori. 

Charissimus in Christo filius noster Henricus Constantinopolitanus imperator illustris sua nobis conquestione monstrauit quod quidam, tam Latini quam Greci archiepiscopi et episcopi, et imperialium monasteriorum abbates, de toto imperio Romanie fidelitatem ei debitam facere contradicunt.  Nolentes igitur quod idem sua iustitia defraudetur, fraternitati uestre per apostolica scripta mandamus quatenus, si dictus imperator de aliquo prelatorum ipsorum, qui ei recusant fidelitatem debitam exhibere, suam coram uobis deposuerit questionem, uos eos ad id monitione premissa per censuram ecclesiasticam sublato appellationis obstaculo preuia ratione cogatis. Quod si non omnes iis exsequendis, etc., duo uestrum, etc., ut in alia



CXu. ARCHIEPISCOPO uARISSIENSI, ET EPISCOPO SALIMBRIENSI, ET DECANO SANCTAE MARIAE DE BLAKERNA CONSTANTINOPOLITANO. De prepositis ab imperatore constitutis. 


Grauem ad nos carissimus in Christo filius noster Henricus Constantinopolitanus imperator illustris querimoniam destinauit, quod uenerabilis frater noster patriarcha Constantinopolitanus in preposituris ad eum spectantibus pro sue uoluntatis arbitrio uolens prepositos ordinare ipso penitus inconsulto, prepositos institutos in eis et earumdem clericos tanquam excommunicatos euitat in ipsius preiudicium et grauamen. Unde eidem dedimus in mandatis ut ab ipsius super premissis molestatione indebita conquiescens, prepositos institutos in eis taliter in pace dimittat, quod inter  eum ac imperatorem ipsum, quod absit! non possit scandalum exoriri. Quocirca discretioni uestre per apostolica scripta mandamus quatenus dictum patriarcham ad id moneatis attentius et inducere procuretis. Quod si non omnes, etc., duo uestrum, etc.

Datum Laterani, ut in alia



CXuI. PATRIARCHAE CONSTANTINOPOLITANO De eadem re. 

Grauem ad nos, etc., in eumdem fere modum usque grauamen. Cum igitur illius iura debeas seruare illesa qui te super tuis iustitiis non molestat, fraternitati tue per apostolica scripta mandamus  quatenus ab ipsius super premissis molestatione indebita conquiescens, prepositos institutos in eis taliter in pace dimittas quod inter te ac imperatorem ipsum, quod absit! non possit scandalum exoriri.

Datum Laterani, II Non. Nouembris, anno duodecimo.



CXuII. EIDEM. Non licere patriarche unire sedes episcopales 

Oblata nobis karissimi in Christo filii nostri Henrici Constantinopolitani imperatoris illustris conquestio patefecit quod episcopatus Dan. et Euthlochi  existentes in parte uenetorum unisti, eo penitus inconsulto, in ipsius preiudicium et grauamen. Cum igitur, etc., ut in alia, usque mandamus quatenus si est ita, unionem ipsam taliter studeas reuocare quod inter te, etc., usque suboriri. Alioquin uenerabilibus fratribus nostris archiepiscopo uarissiensi et episcopo Salimbriensi et dilecto filio decano Sancte Marie de Blakerna Constantinopolitano dedimus nostris litteris in mandatis ut quod in preiudicium ipsius imperatoris super premissis presumptum inuenerint, sublato appellationis obstaculo non differant legitime reuocare, significaturi nobis si ad uniendas episcopales sedes, quod sine speciali mandato nostro tibi non licet, procedere attentasti  .

 Datum Laterani, II Non. Nouembris, pontificatus nostri anno duodecimo.

Scriptum est ipsis in eumdem modum usque quod uenerabilis frater noster patriarcha Constantinopolitanus, etc., usque uniuit, etc., ut in alia, usque grauamen. Unde eidem dedimus in mandatis, ut si est ita, unionem ipsam taliter studeat reuocare quod inter eum, etc., usque suboriri. Quo circa discretioni uestre per apostolica scripta mandamus quatenus si dictus patriarcha mandatum nostrum neglexerit adimplere, uos quod in preiudicium ipsius imperatoris super premissis presumptum inueneritis, sublato appellationis obstaculo non differatis legitime  reuocare, significaturi nobis si ad uniendas episcopales sedes, quod sine speciali mandato nostro sibi non licet, idem patriarcha procedere attentauit. Quod si non omnes, etc., duo uestrum, etc.

Datum Laterani, II Non. Nouembris, anno duodecimo.



CXuIII. OTTONI ILLUSTRI ROMANORUM IMPERATORI SEMPER AUGUSTO. De negotio episcopi Bambergensis. 

Quantumcunque sit detestabile illud horribile facinus quod in nece clare memorie Philippi quondam ducis Sueuie commissum fuit a filiis Belial,  detestandum est tamen et illud iniquum iudicium  quod contra uenerabilem fratrem nostrum Pabembergensem episcopum occasione necis illius nimis exstitit inordinate presumptum; quoniam, etsi forte culpabilis super hoc idem episcopus potuisset ostendi ordinato tamen et equo debuerat examine iudicari. Unde nos ipsum negotium uolentes reducere ad tramitem rationis, dudum uenerabili fratri nostro Hugolino Ostiensi episcopo, et dilecto filio Leoni tituli Sancte Crucis presbytero cardinali tunc apostolice sedis legatis, illud commisimus sub hac forma, ut si super nece predicti ducis, accusatore contra predictum episcopum legitimo comparente, fuisset coram ipsis culpabilis comprobatus, ab omni eum officio et beneficio ecclesiastico sublato cuiuslibet contradictionis et appellationis obstaculo deponere  procurarent; alioquin indicerent ei purgationem canonicam; in qua si forte deficeret, censura eum simili condemnarent; quod si legitime se purgaret denuntiarent eum subiecto crimine penitus innocentem; ante omnia prouidentes ut si quid contra eum uel eius Ecclesiam esset perperam attentatum, in statum debitum reuocarent. Cumque postmodum ab eisdem legatis memoratus episcopus euocatus se grauibus exponens periculis, ad ipsorum presentiam accessisset, eiusdem impedientibus aduersariis et ad sedem apostolicam appellantibus, in negotio non exstitit memorato processum. uerum licet prefixo ab illis termino propter hoc idem episcopus ad apostolicam sedem accesserit, hi tamen  qui duxerant appellandum, quanquam in comitatu tuo fuerint cum coronandus ad nostram presentiam accessisti, coram nobis tamen contra dictum episcopum comparere per se uel responsales idoneos minime curauerunt. Licet ergo iuxta iuris rigorem aliter potuerimus in negotio ipso procedere, ad abundantiorem tamen cautelam uenerabilibus fratribus nostris archiepiscopo Maguntino et Herbipolensi episcopo et dilecto filio abbati Fuldensi Herbipolensis diecesis nostris damus litteris in preceptis ut in statum pristinum reuocent quidquid contra sepefatum episcopum uel ipsius Ecclesiam perperam inuenerint attentatum, contradictores, si qui  fuerint, uel rebelles per excommunicationis sententiam in personas et interdicti, si necesse fuerit, in terras eorum, appellatione postposita cercendo, nonobstante sententia que contra ipsum dicitur promulgata cum ipso iure nulla penitus sit censenda. Denuntiatione uero publice facta, si super nece prefati ducis, accusatore legitimo infra tres menses contra dictum episcopum comparente, culpabilis coram eis fuerit comprobatus, ab omni eum officio et beneficio ecclesiastico sublato cuiuslibet contradictionis et appellationis obstaculo deponere non postponant. Alioquin ex tunc omni contradictione, appellatione, ac excusatione cessante, purgationem canonicam eidem indicant: in qua si forte defecerit, eum simili censura condemnent. Quod si legitime  se purgauerit, denuntient eum super obiecto crimine penitus innocentem, molestatores ipsius per censuram canonicam appellatione postposita compescendo. Quocirca serenitatem tuam rogandam duximus et monendam quatenus diligenter efficias ut quod a nobis rationabiliter est prouisum, efficaciter impleatur, non permittens ut quisquam difficultatem ingerat uel impedimentum opponat, uniuersis rebus dictis episcopi et Ecclesie sue quas, prout asseritur, detines, eidem sine difficultate qualibet restitutis.

Datum Laterani, Idibus Nouembris, pontificatus nostri anno duodecimo.



CXIX. MAGUNTINO ARCHIEPISCOPO, ET EPISCOPO HERBIPOLENSI, ET ABBATI FULDENSI HERBIPOLENSIS DIeCESIS. De eadem re. 


Quantumcunque sit detestabile illud horribile facinus quod, etc., ut in alia per totum usque quanquam in comitatu fuerint karissimi in Christo filii nostri Ottonis illustris Romanorum imperatoris cum ad nos coronandus accessit, in nostra tamen presentia contra dictum episcopum comparere per se uel responsales idoneos, etc., ut in alia usque cautelam, discretioni uestre presentium auctoritate precipiendo mandamus quatenus in statum pristinum reuocetis quidquid contra sepefatum episcopum, etc., in eumdem fere modum ut in alia usque  culpabilis coram uobis fuerit comprobatus, ab omni eum officio et beneficio ecclesiastico sublato cuiuslibet contradictionis et appellationis obstaculo deponatis, etc., in eumdem fere modum ut in alia, usque compescendo. Quod si non omnes, etc.

Datum, ut in alia.



CXX. SALZEBURGENSI ARCHIEPISCOPO. De eadem re. 

Quantumcunque sit detestabile illud, etc., ut in alia usque iudicari. Cum igitur dilectus filius nobilis uir dux Austrie quedam bona ipsius et Ecclesie  sue occasione huiusmodi detineat, sicut dicitur, occupata, eumdem nobilem rogamus attentius et monemus per apostolica sibi scripta mandantes ut bona ipsa cum fructibus medio tempore perceptis ex eis dicto episcopo uel eius nuntio sine qualibet difficultate restituere non postponat. Quocirca fraternitati tue per apostolica scripta precipiendo mandamus quatenus si dictus dux quod mandamus neglexerit adimplere, tu eum ad id per excommunicationis sententiam in personam et interdicti, si opus fuerit, in terram suam appellatione remota compellas.

Datum Laterani, etc., ut in alia.



CXXI. NOBILI uIRO DUCI AUSTRIAE. De eadem re. 


Quantumcunque sit detestabile illud facinus, etc. ut in alia usque iudicari. Cum igitur quedam bona ipsius et Ecclesie sue occasione huiusmodi detineas, sicut dicitur, occupata, nobilitatem tuam rogamus attentius et monemus, per apostolica tibi scripta precipiendo mandantes quatenus bona ipsa cum fructibus medio tempore perceptis ex eis dicto episcopo uel eius nuntio sine difficultate qualibet restituere non postponas. Alioquin uenerabili fratri nostro Salzeburgensi archiepiscopo nostris damus litteris in preceptis ut te ad id per excommunicationis sententiam in personam et interdicti, si opus  fuerit, in terram tuam appellatione remota compellat.

Datum Laterani, Idibus Nouemb., pontificatus nostri anno duodecimo.



CXXII. NOBILI uIRO SIMONI DE MONTEFORTI, COMITI LECESTRIAE, uICECOMITI BITERRENSI. Confirmantur ei omnia facta per legatos sedis apostolice. 

Habuisse baiulos Dominici uerbi fidem ad sinapis euangelice quantitatem felix tue translatio promotionis ostendit, dum nominationis tue non solum sed et denominationis uocabula bonis interpretatus operibus, in auditu auris obedisti secundum nomen  tuum in locum peregrinationis exire  , ac sicut mons infirmas partes Ecclesie muniturus, ad uerbum predicatorum fidelium es translatus, ut tue denominationis deludendo uocabulis in bello Domini fortis esses, pugnandoque cum ministris antiqui serpentis, atrum hereticorum atrium a forti dudum custoditum armato fortior superueniens de ipsius erueres potestate, et non solum eius spolia distribueres, uerum etiam arma in quibus confidebat auferres. Huius itaque considerationis obtentu, cum in manibus tuis et aliorum fortium quos in sanctum exercitum congregatos zelus Domini contra fidei subuersores armauit nec non etiam legatorum  nostrorum Carcassonensem et Biterrensem ciuitates ac alias hereticorum terras mirabiliter Altissimus tradidisset, principes eiusdem exercitus cum prefatorum legatorum consilio tuo ipsas regimini commiserunt, sperantes in Domino quod per prouidentiam tuam omnis ab ea debeat heretice prauitatis eliminari spurcitia et ibidem salubriter reformari puritatis catholice disciplina. Nos igitur quod ab ipsis pie ac prouide factum est ratum et gratum habentes, ciuitates et terras ipsas, sicut tibi sunt ad diuine maiestatis honorem pro tutela pacis et fidei defensione concesse, tibi et heredibus tuis in fide catholica et deuotione sedis apostolice permanentibus auctoritate apostolica confirmamus et presentis scripti patrocinio communimus, principalium  dominorum et aliorum etiam, si quibus forte competit, iure saluo, exceptis prorsus hereticis, fautoribus, credentibus, defensoribus et receptatoribus eorumdem: in quos etiam secundum sacre legis censuram auctoritatis est aculeus dirigendus, cum facientes et consentientes pari pena canonica prouisio persequatur. Ad indicium autem quod terras ipsas in deuotione apostolice sedis et sancta religione conseruare disponas  , tres denarios statuisti per singulas domos eius annualiter Ecclesie Romane soluendos, et illorum prauam consuetudinem, qui secundum partium finitimarum abusum decimas et primitias ecclesiasticas hereditario iure, imo iniuria sibi uendicant, abolere, ipsas  iuxta legitimas sanctiones ad Ecclesias reuocando. Decernimus ergo ut nulli omnino hominum liceat hanc paginam nostre confirmationis, etc., usque incursurum.

Datum Laterani, II Idus Nouembris, pontificatus nostri anno duodecimo.



CXXIII. NOBILI uIRO SIMONI DE MONTEFORTI. Respondet epistole 109. 

Nuntios et apices tuos paterna benignitate recepimus, et suggesta per ipsos intelleximus diligenter, omnipotenti Deo laudes et gratias referentes de iis que contra pestilentissimos hostes suos per te simul et alios ad hoc opus orthodoxe fidei zelo succensos  misericorditer est et mirabiliter operatus. Illud autem auditui nostro dedit gaudium et letitiam quod terris hereticorum contagione purgatis consilium Altissimi te prefecit, quod speremus in Domino quod per prudentiam tuam in his que gesta sunt et gerenda Ecclesia sua sit multipliciter profectura. Quapropter petitiones tuas nobis oblatas, in quantum honestas potuit gratie prestare fauorem, gratanter admisimus, terras ipsas tibi ac heredibus tuis, prout expedire cognouimus, confirmantes, et litteras ad nonnullas prouincias et potentes uiros ac nobiles mulieres pro tuo succursu, cum aliis quoque litteris ad idem negotium facientibus   , concedentes, carissimos in Christo filios nostros Ottonem Romanorum imperatorem, Aragonum ac Castelle reges illustres ad hoc satis affectuose per speciales litteras exhortando. Et fortassis amplius fecissemus, nisi propter necessitatem urgentissimam terre sancte per magnos et speciales nuntios ad nos inde transmissos pro succursu eius paulo ante destinassemus litteras generales, quarum procul dubio impediremus effectum, si et alias pro re hac e uestigio mitteremus, cum iam ii, quorum anime inter eiusdem terre pene penitus deficientes erumnas, in sola post Deum auxilii quod hinc uadat exspectatione respirant, nobis grauiter sunt conquesti quod ex indulgentia quam concessimus hereticorum expugnatoribus, succursus predicte terre  periculose fuerit impeditus. Monemus ergo strenuitatem tuam et exhortamur attentius, in remissionem tibi peccaminum iniungentes quatenus attendendo prudenter quod non minor est uirtus quam querere parta tueri, hoc quod Ecclesie Dei tuis et aliorum est laboribus acquisitum, a cunctis expiatum peruersitatibus expeditum, in sancta religione studeas conseruare, ac taliter iuxta mandatum legatorum nostrorum ad exstirpandas reliquias heretice prauitatis intendere quod gratiam diuinam et nostram inde possis uberius promereri, sciturus pro certo quod hec agens, in quibus illud duxeris requirendum, consilium a nobis recipies et auxilium opportunum.

 Datum Laterani, III Idus Nouembris, pontificatus nostri anno duodecimo.



CXXIu. OTTONI ILLUSTRI ROMANORUM IMPERATORI SEMPER AUGUSTO. Ut opem ferat Simoni de Monteforti. 

Licet ad promouendum quelibet opera pietatis prompta debeat imperialis celsitudo consistere, in his tamen que fidei causam continent speramus eam, prout etiam exoptamus, uoluntariam inuenire. Sane cum in prouincia Narbonensi heretica dudum pestis usque adeo pullulasset ut ueluti cancer serpens partes etiam timeretur finitimas infectura, quinimo in aliquibus infecisset, multifarie multisque  modis eam secundum traditam nobis a Domino sancti Spiritus disciplinam laborauerimus abolere, ita quod post multorum predicatorum et exhortatorum instantiam  , post occisionem denique uiri iusti, qui a nobis missus ad ipsos gloriosius demum creditur occisus profecisse quam uiuus, nouissime fide magnus et numero catholicorum exercitus per inspirationem diuinam et sollicitudinem apostolicam congregatus, de ipsis mirabiliter triumphauit, captisque fere quingentis tum ciuitatibus, tum castellis, que per possessos suos diabolus habitabat, Spiritui paracleto in repletis suis sanctum est ibi habitaculum reparatum. Cum igitur terra ipsa taliter ab heretica  prauitate mandata dilecto filio nobili uiro Simoni de Monteforti superno consilio sit commissa, et non solum ad eam in sancta religione seruandam, uerum etiam ad exstirpandas reliquias huius pestis, Christiane fraternitatis ei necessarius sit succursus, parumque prosit lolium de una parte messis auelli si radicaturum in alia transplantetur, imperialem magnificentiam rogamus attentius et monemus, in remissionem tibi peccaminum iniungentes quatenus orthodoxe fidei zelo succensus, per uires et uiros imperii tui subditos necessarium opis et opum consilium et auxilium illuc pro tante opere pietatis promouendo transmittas, et si quos hereticorum exinde depulsorum confugere contigerit in imperium, non solum recipi non permittas eosdem, uerum  etiam piissimam Augustorum in eos facias exerceri censuram, ut per hec et alia bona que Domino feceris inspirante augeat tibi Deus et gratiam in presenti et gloriam in futuro.

Datum, ut in alia, anno duodecimo.



CXXu. ILLUSTRI REGI ARAGONUM. De eadem re. 

Licet ad promouendum quelibet opera pietatis prompta debeat regalis celsitudo consistere, etc., ut in alia, usque transplantetur, regalem magnificentiam, etc., usque per uires et uiros potentie tue subditos, etc., ut in alia, usque uerum etiam piissimam  sacre legis in eos facias exerceri censuram, etc., ut in alia, usque in futuro. Illud autem te ab huiusmodi non reuocet pietate quod pro suspecto paganorum incursu ad exterminandum pestilentes iam dictos tibi sit opera minor danda; cum, etsi reputandi utrique sint hostes, quanto ex his exonerare tibi curaueris unum latus, tanto aliud possis aduersus aliorum machinamenta firmare; illo insuper ad tuam fortitudinem accedente, quod in loco uicinorum hereticorum catholicos amodo uicinos habebis, et tales quorum obsequia domi militieque gratiosiora tibi esse poterunt quam illorum.

Datum, ut supra.

In eumdem modum scriptum est illustri regi Castelle



CXXuI. ABBATIBUS ET ALIIS ECCLESIARUM PRAELATIS IN PARTIBUS NARBONENSIBUS, BITERRENSIBUS, TOLOSANIS ET ALBIGENSIBUS CONSTITUTIS. De bonis hereticorum confiscatis. 


Optaueramus ut orthodoxe fidei subuersores, qui se in partibus uestris a communione fidelium preciderunt, non solum ea que sua dicebant, hereticam prauitatem imitando, non perderent, sed ad puritatem catholicam redeundo, nobiscum in caritate ac pace que nostra sunt etiam possiderent. uerum quia, propter impenitens cor eorum, super iniquitates  suas Dominus de celo prospexit, ad exterminationem suam rerumque publicationem suarum secundum constitutiones ciuiles et canonicas est processum, ut, quemadmodum scriptum est, impiorum spolia iusti tollant, et diuitias thesaurizent ipsorum. Licet igitur ea, que apud uos quidam heretici deposuisse dicuntur, sicut et alie res eorum, pro confiscatis sint merito computanda, quia tamen Christiane religionis non est ex occasione legalium preceptorum obtentu cupiditatis hoc fieri quod potius causa debet correctionis impleri, uniuersitati uestre per apostolica scripta precipiendo mandamus quatenus ea que penes uos ab hereticis sunt deposita, nisi forsan ad hoc premoniti sine dilatione curauerint ad Ecclesie unitatem redire, ut sic  de miserationum Domini multitudine sit cum eis misericordia facienda, dilecto filio nobili uiro Simoni de Monteforti, cui terra de huiusmodi pestilentium sordibus expiata nouiter est commissa, cum consilio et mandato legatorum nostrorum assignare et tradere procuretis, in pios usus pro publicis eiusdem terre utilitatibus expendenda.

Datum, ut in aliis.



CXXuII. ABBATI SANCTI uICTORIS, ET SANCTAE GENOuEFAE ET SANCTI uICTORIS PRIORIBUS PARISIENSIBUS. Ut tueantur Robertum Maliuicini. 

 Attendentes deuotionem dilecti filii nobilis uiri Roberti Maliuicini, qui orthodoxe fidei zelo succensus  contra pestilentes hereticos non solum laudabiliter iam pugnauit, uerum etiam constanter disponit amodo ad ipsorum exterminationem intendere, terram de qua per manum Domini sunt depulsi cum aliis catholicis habitando, dignum duximus eum pro ecclesiastica libertate pugnantem Ecclesie patrocinio confouere. Quocirca discretioni uestre per apostolica scripta mandamus atque precipimus quatenus si quis eum ac socios suos in his que pacifice possidebant cum iter arripuerunt ad huiusmodi Dei seruitium exsequendum molestare presumpserit, aut ea que sibi tenentur reddere soluere recusarint, seu etiam unicam eius filiam auferendo nobilem offenderit memoratum, uos eum ut ab eorum  omnino uexatione desistat, et de damnis ac iniuriis irrogatis satisfaciat competenter, eisdem per censuram ecclesiasticam sublato appellationis obstaculo, sicut iustum fuerit, compellere procuretis, matrem et sororem eiusdem nobilis uiduas, quarum ipse solus quasi post Deum tutor et custos existit, in iure proprio defendentes, et quemlibet iniuste molestantes easdem appellatione remota districtione simili facientes ab earum indebita molestatione cessare. Quod si non omnes, etc., duo uestrum, etc.

Datum Laterani, II Idus Nouembris, pontificatus nostri anno duodecimo.



CXXuIII EISDEM. De simili argumento. 


Attendentes deuotionem dilecti filii nobilis uiri Buchardi, qui orthodoxe fidei, etc., ut in alia usque recusarint, seu etiam alias indebite nobilem offenderit memoratum, etc., ut in alia, usque procuretis, matrem et eiusdem nobilis uiduam, cuius ipse solus quasi, etc., usque iniuste molestantem eamdem appellatione remota districtione simili facientes ab eius indebita molestatione cessare. Quod si non omnes, etc., duo uestrum, etc.

Datum, ul in alia.



CXXIX. NOBILIBUS uIRIS BARONIBUS ET MILITIBUS QUI CUM NOBILI uIRO SIMONE DE MONTEFORTI DE SIGNATORUM EXERCITU REMANSERUNT.  .


Deuotionem uestram dignis in Domino laudibus commendamus quod orthodoxe fidei zelo succensi, contra nostre fidei subuersores tam pie quam strenue certauistis, ac recepto mirabili de ipsorum contritione triumpho, terraque dudum a preambulis Antichristi possessa ad fidem Iesu Christi redacta, in defensionem ipsius cum dilecto filio nobili uiro Simone de Monteforti, cuius est commissa regimini, remansistis, attendendo prudenter quod non minor  est uirtus quam querere parta tueri. Quia igitur finis, non pugna coronat, nobilitatem uestram rogamus attentius et monemus, in remissionem uobis peccaminum iniungentes quatenus laudabile propositum uestrum laudabiliori studente perseuerantia coronare, ad protegendum eamdem terram prefato nobili uiriliter assistatis, expensis contenti a proximo Pascha deinceps, donec nouum auxilium, quod multipliciter procuramus uobis et ei, dante Domino, transmittatur.

Datum Laterani, Idibus Nouembris, pontificatus nostri anno duodecimo.



CXXX. ABBATI ET PRIORI SANCTI uICTORIS, ET PRIORI SANCTAE GENOuEFAE PARISIENSIS. De eleemosynis concessis piis locis. 


 Presentium uobis auctoritate mandamus quatenus eleemosynas piis locis a nobili uiro Roberto Molauicino et matre sua prouida pietate concessas faciatis a locis ipsis auctoritate nostra quam iuste tam pacifice possideri, contradictores per censuram ecclesiasticam appellatione postposita compescendo. Quod si non omnes, etc., duo uestrum, etc.

Datum Laterani, Iu Idus Nouemb. anno duodecimo.



CXXXI. ABBATI CISTERCIENSI APOSTOLICAE SEDIS LEGATO. De quodam priuilegio concesso R. Malouicino. 


 Profecturus ad habitandum dilectus filius nobilis uir Robertus Malusuicinus terram ab hereticis nuper incolis expiatam, nobis humiliter supplicauit ut aliquem clericum religiosum uel secularem per tuam faceremus sibi sollicitudinem deputari cuius consilio, quandiu in terra ipsa morabitur, ad salutem animarum suarum in confessionibus et huiusmodi tam ipse quam eius uxor utatur. Nos igitur annuentes huiusmodi proposito pietatis, discretioni tue per apostolica scripta precipiendo mandamus quatenus petitionem suam in hoc, prout expedire  cognoueris, cum consensu diecesani episcopi auctoritate nostra non differas adimplere.

Datum, ut in alia.



CXXXII. ABBATI DE uALLIBUS CISTERCIENSIS ORDINIS. Ut accedat ad Simonem de Monteforti. 

Cum dilectus filius abbas Cisterciensis A. S. L. tibi dare prouiderit in mandatis ut ad terram nuper ab heretica prauitate mundatam accedas, dilecto filio Simoni de Monteforti, cuius est commissa regimini, aliis ibidem ad Dei seruitium residentibus salutare consilium prebiturus, discretionem tuam monemus attentius et hortamur, per apostolica tibi scripta mandantes quatenus ad exsequendum opus  huiusmodi pietatis secundum abbatis predicti monitionem accedere non postponas.

Datum Laterani, u Idus Nouemb., anno duodecimo.



CXXXIII. NOBILI uIRO ROBERTO DE MALOuICINO, MATRI ET UXORI EIUS. Eiusdem argumenti cum epistola 130 

Solet annuere sedes apostolica piis uotis et honestis petentium precibus fauorem beneuolum impertiri. Eapropter, dilecti in Domino filii, uestris iustis petitionibus annuentes, eleemosynas piis locis a uobis caritatiue collatas, sicut eas loca eadem iuste possident  et quiete, ipsis auctoritate apostolica confirmamus et presentis scripti patrocinio communimus. Nulli ergo omnino hominum liceat hanc paginam nostre confirmationis, etc., usque incursurum.

Datum Laterani, u Idus Nouembris, pontificatus nostri anno duodecimo.



CXXXIu. MONIALIBUS PARRASII CISTERCIENSIS ORDINIS. Eiusdem argumenti. 

Iustis petentium desideriis dignum est facilem nos prebere assensum, et uota que a rationis tramite non discordant effectu prosequente complere.  Eaproter, dilecte in Christo filie, uestris iustis petitionibus annuentes, eleemosynas quas nobilis uir Robertus de Malouicino et mater ipsius uobis pietatis intuitu contulerunt, et alia bona Ecclesie uetre, sicut ea iuste ac pacifice possidetis, uobis et per uos eidem Ecclesie auctoritate apostolica confirmamus et presentis scripti patrocinio communimus. Nulli ergo, etc., hanc paginam nostre concessionis infringere, etc., usque incursurum.

Datum, ut in alia.



CXXXu. GALTERO PRESBYTERO ECCLESIAE DE CORBERON. De eodem argumento. 

Cum a nobis petitur quod iustum est et honestum,  tam uigor equitatis quam ordo exigit rationis ut id per sollicitudinem officii nostri ad debitum perducatur effectum. Eapropter, dilecte in Domino fili, tuis iustis petitionibus annuentes, eleemosynas a nobili uiro Roberto de Malouicino tibi pietatis obtentu collatas et alia bona Ecclesie tue, sicut ea iuste possides et quiete, auctoritate apostolica confirmamus et presentis scripti patrocinio communimus. Nulli ergo, etc., hanc paginam nostre, etc., usque incursurum.

Datum, ut in alia.



CXXXuI. ARELATENSI ARCHIEPISCOPO ET SUFFRAGANEIS EIUS. De negotio hereticorum. 

 Gloriantes hactenus in malitia et in sua iniquitate potentes destruere tandem incipiens manus Dei, miraculose iam fecit eos de suis tabernaculis emigrare, dum eo terram populi sui misericorditer emundante, pestis heretice prauitatis, que serpens ut cancer Prouinciam pene totam infecerat, mortificata depellitur, captisque in potentissima manu sua numerosis castris et ciuitatibus quas per possessos a se diabolus habitabat, in locis expulsorum hereticorum Spiritui paracleto per repletos ab ipso sanctum habitaculum preparatur. Super quo laudes et gratias Omnipotenti referimus quod in una eademque misericordie sue causa duo dignatus est iustitie opera exercere, ita perfidis faciendo dignam  superuenire perniciem ut quam multi fideles meritam assequerentur ex ipsorum exterminatione mercedem, cum etsi eos in solo spiritu oris sui potuisset quandocunque conterere, suorum tamen exercitui signatorum in illorum contritione dignatus sit salutis causam imo saluationis occasionem prebere: quo nuper sub nostrorum magisterio legatorum de ipsis mirabiliter triumphante, dilectus filius nobilis uir Simon de Monteforti, uir utique strenuus et catholicus, terris a quibus illi depulsi sunt prouida est deliberatione prefectus, ut per prudentiam eius in his que gesta sunt uel gerenda negotium pacis et fidei possit ibidem efficacius promoueri. Quia  igitur, etsi tante pietatis initia prospere hucusque processerint, fine tamen non sunt adhuc necessario solidata, fraternitatem uestram rogandam duximus attentius et monendam, per apostolica uobis scripta precipiendo mandantes quatenus apud subditos uestros studio sedule predicationis et exhortationis instetis ut ad reliquias huius pestis penitus exstirpandas, cum ad similitudinem hydre, que locupletior fertur fieri damno capitum grauius possent, si neglecte fuerint, reuiuiscere, tam per se quam per sua obsequium Deo deuotum et auxilium Ecclesie opportunum impendant, scientes remissionem peccaminum a Deo eiusque uicario uniuersis indultam qui orthodoxe fidei zelo succensi se ad opus accinxerint huiusmodi pietatis, ut eis labor tam  sanctus ad operis satisfactionem sufficiat super illis offensis pro quibus cordis contritionem et oris confessionem ueram obtulerint uero Deo. Cum autem pro fraterna defensione pugnantes a fraternis deceat iniuriis expediri, uolumus et mandamus ut si qui nobilium, clericorum, seu etiam laicorum contra pestilentes huiusmodi procedentium ad prestandas usuras iuramento tenentur astricti, creditores eorum in uestris diecesibus constitutos, cum ab ipsis fueritis requisiti, per censuram ecclesiasticam appellatione postposita compellatis ut eos a iuramento penitus absoluentes, ab usurarum penitus exactione desistant. Quod si quisquam creditorum ad solutionem ipsos cegerit usurarum, eum ad restituendas ipsas, postquam fuerint persolute, simili censura sublato appellationis  obstaculo coarctetis, creditores talium quam diligentius poteritis inducentes ut terminos ad solutionem debitorum prefixos, donec illi labori uacauerint huiusmodi pietatis, elongent; quo sic demum retributionis eorum gaudeant participio quorum certamen tali promouerint adiumento. Preterea, cum non absonum uideatur ut qui publicam causam gerunt, publicis stipendiis sustententur, uniuersos clericos per uestras dieceses constitutos efficaciter moneatis, in remissionem sibi peccaminum suadentes, quatenus cum predicte terre deserte sint et uastate, atque ad defensionem ipsarum sumptus sint non modici necessarii, aliquotam de suis prouentibus partem ad eius sustentationem transmittant,  deputatis aliquibus uiris prouidis et fidelibus ad eleemosynam huiusmodi colligendam, qui collectam assignent sicut predicti legati duxerint disponendum. Quia igitur apud eos districtio forsan proficiet temporalis a quibus super hoc spiritualis inductio non admittitur, illos qui super Iudeos in uestris diecesibus permanentes habere noscuntur dominium temporale diligenter inducere procuretis ut eos inducant et tradita sibi potestate compellant quod suis debitoribus in huiusmodi Dei obsequium profecturis omnino relaxent usuras et terminos ad exsoluendum sortem prefixos, si fieri potest, prorogent competenter.

Datum Laterani, III Idus Nouemb., pontificatus nostri anno duodecimo

 In eumdem modum Bisamino archiepiscopo et suffraganeis eius. In eumdem modum scriptum est uiennensi archiepiscopo et suffraganeis eius. In eumdem modum Aquensi archiepiscopo et suffraganeis eius. In eumdem modum Narbonensi archiepiscopo et suffraganeis eius. In eumdem modum Lugdunensi archiepiscopo et suffraganeis eius. In eumdem modum archiepiscopo Ebredunensi et suffraganeis eius. In eumdem modum Auxitano archiepiscopo et suffraganeis eius. In eumdem fere modum Albiensi episcopo. In eumdem modum Ruthenensi episcopo. In eumdem modum episcopo Agennensi. In eumdem modum Caturcensi episcopo.



CXXXuII. CONSULIBUS ARELATENSIBUS. Super exstirpatione hereticorum. 


Gloriantes hactenus in malitia, etc., ut in prima usque solidata, uniuersitatem uestram rogandam duximus et monendam, in remissionem uobis peccaminum iniungentes quatenus ad reliquias huius pestis penitus exstirpandas, etc., ut in alia usque reuiuiscere, tam per uos quam per uestra obsequium Deo deuotum et auxilium opportunum Ecclesie impendatis, scientes, etc., usque uero Deo. Quapropter expergiscimini, boni filii, et ad palmam huius gloriosi certaminis festinate, piaque penitentia ducti quod tam secundis eius principiis neglexeritis interesse, felicissimo fini uestram studeatis et operam et presentiam exhibere; quia, cum euangelicus  retributor illis equaliter retribuerit qui nouissime uenerunt in uineam et qui primo, licet hi qui ceperunt forsan amplius laborarint, precedentibus tamen atque sequentibus par merces pro pari deuotione reddetur.

Datum Laterani, III Idus Nouembr., anno duodecimo

In eumdem modum Auenionensibus consulibus. In eumdem modum consulibus Sancti Aegidii. In eumdem modum consulibus Nemausensibus. In eumdem modum consulibus Montispessulani. In eumdem modum nobili uiro Amalrico et ciuibus Narbonensibus. In eumdem modum consulibus Terasconensibus. In eumdem fere modum scriptum est nobili uiro Folcalcariensi comiti. In eumdem modum nobili uiro comiti  Sancio. In eumdem modum nobili uiro comiti Sauoye. In eumdem modum nobili uiro comiti Gebennensi. In eumdem modum nobili uiro comiti Stephano. In eumdem modum nobili uiro comiti W. Matisconensi.



CXXXuIII. EPISCOPO SEGUNTINO. Indicitur ei purgatio super quodam facinore. 

Olim nobis per tuas litteras intimasti quod cum te presente archipresbyter quidam missam in sua ecclesia celebraret, et populi multitudo in chorum canonicorum et usque ad altare se ingereret importune, tu diligenter monuisti ministros ut turbam  irruentem arcerent, quatenus sic diuina possent liberius officia celebrari. Quibus id efficere non ualentibus, existimans quod super hoc tibi maiorem reuerentiam exhiberent, populum arcere accepto baculo incepisti, quosdam impellens, quosdam percutiens leuiter, quosdam terrens, ut sic saltem opportunitas preberetur sacris officiis peragendis. Alii siquidem tecum percutiebant cum baculis populum repellendo: inter quos iuuenis quidam in capite dicitur fuisse percussus, qui postea per mensem sanus apparens, et indifferenter utens cibis et potibus uniuersis, ad lapides ferendos et calcem in diebus Maii, prout sibi expediebat, locauit operas suas ad uineas fodiendas, intrans nichilominus balnea et tabernas. Post tricesimum uero diem ad suggestionem  quorumdam, te quidem inscio et ignaro, quidam medicus imperitus et senex carnem capitis eius et testam secuit indiscrete, licet nullum percussionis signum in capite appareret. Quem in sectione illa quatuor superuenientes medici errauisse dixerunt, asserentes huiusmodi sectionem inducere causam mortis. Iuuenis autem quarta decima die post sectionem eamdem diem clausit extremum: post cuius obitum in populo rumor insonuit quod ex percussione tua mortuus fuerat homo ille. Que quidem infamia, sicut firmiter per easdem litteras intimasti, a personis uilibus, emulis atque maleuolis dignoscitur initium habuisse. Unde humilitatis causa, licet tua te conscientia minime reprehenderet,  abstinendum duxisti a celebratione missarum donec super hoc nostre reciperes beneplacitum uoluntatis. Nos autem dilecto filio Toletano electo nostris dedimus litteris in mandatis ut inquireret super hoc diligentissime ueritatem, et si ei de premissis constaret, tibi daret licentiam cum timore Dei diuina officia celebrandi, iniungens etiam ut de cetero studiosius uacares operibus pietatis, pro eo quidem quod uerbum Apostoli minus prouide obseruasti dicentis: Oportet episcopum esse non percussorem , cum etsi non illum, alios tamen leuiter percussisse dicaris, ex quo rumor huiusmodi est subortus; oblocutores insuper et infamatores tuos, ut ab huiusmodi presumptione desisterent, monitione premissa per censuram ecclesiasticam  appellatione remota compellere non differret. Prefatus uero electus, sicut ex litteris eius accepimus, nostris uolens obedire mandatis, accessit ac Ecclesiam Seguntinam, et ab omnibus canonicis quos ibidem inuenit amicis et inimicis tuis iuramenta exigens, ab unoquoque super predicto facto rei ueritatem diligentissime inquisiuit; et que dixerat in scriptis redigens, licet iurisperiti et quidam episcopi ei consulerent ut tibi licentiam concederet celebrandi, quia tamen ei consultius uisum fuit ut negotium ipsum ad nos instructum remitteret, dicta canonicorum et aliorum suo sigillo signata nobis destinare curauit. Ceterum nobis inquisitionem  ipsam examinari cum diligentia facientibus, examinatores ipsius nobis fideliter retulerunt quod unus tantum de uisu deposuit, alii de auditu. Duo uero chirurgici et unus physicus iurati dixerunt quod non ex percussione, sed indiscreta incisione obierat iuuenis memoratus. Nos igitur inter culpam et infamiam distinguentes, quia culpa probata non est, tue te conscientie relinquimus quoad Deum, et super infamia quoad homines ita tibi duximus prouidendum ut clero et populo conuocatis chirurgicorum et physici testimonia publicentur, qui tuam uidentur innocentiam expurgare; ut cum infamia conquieuerit, pontificale officium liberius exsequaris, dantes uenerabili fratri nostro episcopo Segobiensi et dilectis filiis Palentino electo et archidiacono  Septempublicensi Segobiensis diecesis in mandatis ut si quis super hoc te presumpserit temere molestare, ut ab huiusmodi presumptione desistat monitione premissa per censuram ecclesiasticam appellatione remota compescant.

Datum Laterani, uIII Kal. Decemb., pontificatus nostri anno duodecimo



CXXXIX. EPISCOPO SEGOBIENSI, ET PALENTINO ELECTO, ET ARCHIDIACONO SEPTEMPUBLICENSI SEGOBIENSI DIeCESIS. De eadem re. 

Olim per litteras suas significauit nobis uenerabilis frater noster episcopus Seguntinus quod cum,  eo presente, archipresbyter quidam missam in sua ecclesia celebraret, et populi multitudo in chorum canonicorum et usque ad altare se ingereret importune, ipse ministros monuit diligenter, etc., in eumdem fere modum ut in alia usque subortus, oblocutores, etc. fere in eumdem modum usque differret. Prefatus uero electus, sicut ex litteris eius accepimus, etc., usque publicentur. Quocirca discretioni uestre per apostolica scripta mandamus quatenus in eodem negotio iuxta prescriptam formam procedere procuretis. Si quis autem super hoc eum temere molestare presumpserit, ut ab huiusmodi presumptione desistat monitione premissa per censuram ecclesiasticam appellatione postposita compescatis. Quod si non omnes, etc., tu, frater  episcope, cum eorum altero, etc.

Datum ut in alia.



CXL. CONSTANTINOPOLITANO PATRIARCHAE. Cassatur promissio facta uenetis. 

 Sicut ea que circa Ecclesias uel ecclesiasticos uiros circumspectione prouida disponuntur, apostolica dignum est auctoritate fulciri, sic illa que presumptuosa temeritate nequiter attentantur, eius magisterio conuenit in statum rectitudinis reuocari. Cum ergo, sicut accepimus, dum per uenetias transitum faciens ad Constantinopolitanam Ecclesiam  properares, et ueneti tibi passagium denegantes, ad periurium te consequenter urgendo, qui nisi ad Ecclesiam Constantinopolitanam accederes, creditoribus satisfacere non poteras de pecunia mutuata super confirmatione quarumdam Ecclesiarum quas Constantinopoli detinent coactione multiplici quoddam extorserint publicum instrumentum, nos honestati ecclesiastice prouidere uolentes, presentium auctoritate decernimus instrumentum ipsum per huiusmodi coactionem extortum uiribus omnino carere. Nulli ergo, etc., hanc paginam nostre diffinitionis infringere, etc., usque incursurum.

Datum Laterani, IX Kal. Decembris, anno duodecimo.



CXLI. EIDEM. De decimis soluendis. 


Sacrosancta Romana Ecclesia deuotos et humiles filios ex assuete pietatis officio propensius diligere consueuit, et ne prauorum hominum molestiis agitentur, eos tanquam pia mater sue protectionis munimine confouere. Eapropter, uenerabilis in Christo frater, tuis iustis postulationibus inclinati, presentium tibi auctoritate concedimus ut ab ecclesiis tue diecesis cathedraticum exigere ualeas, et per censuram ecclesiasticam appellatione postposita Grecos cogere ad decimas tibi debitas persoluendas. Nulli ergo, etc., hanc paginam nostre concessionis infringere, etc., usque incursurum.

 Datum, ut in alia.



CXLII. EIDEM Arma non esse tribuenda infidelibus. 

Cum auaritie feruor in tantum animos quorumdam accenderit ut, sicut nostris est auribus intimatum, ligna et arma prohibita in Alexandriam deferant, per que in iniuriam nominis Christiani subsidia infidelibus subministrant, fraternitati tue presentium auctoritate concedimus quatenus huiusmodi tibi subiectos ut a sua super hoc temeritate desistant monitione premissa per censuram ecclesiasticam appellatione remota compellas. Nulli ergo, etc., hanc paginam nostre concessionis, etc., usque incursurum.

 Datum, ut in alia.



CXLIII. EIDEM. De exemptione archiepiscopi Patracensis. 

Requisiuit a nobis tua fraternitas an uenerabili fratri nostro Patracensi archiepiscopo sit a nobis priuilegium exemptionis indultum. Super quo fraternitati tue insinuatione presentium innotescat nos eidem archiepiscopo nullum exemptionis priuilegium concessisse. Ipse tamen constanter asseruit coram nobis Patracensem archiepiscopum immediate ad sedem apostolicam pertinere.

Datum Laterani, etc., ut in prima.



CXLIu. ARCHIEPISCOPO ERACLIENSI ET SALIMBRIENSI EPISCOPO, ET DECANO DE BLAKERNA CONSTANTINOPOLITANO Eis committitur exsecutio cuiusdam sententie. 


uenerabilis frater noster Constantinopolitanus patriarcha nostro apostolatui reserauit quod cum homines de Spigant, ubi nunquam episcopus exstitit, dari sibi episcopum postularent, idem hoc facere metuens absque nostra licentia speciali, ad eorum instantiam episcopatui de Pario commisit eosdem. Cumque postmodum episcopum de Pario accedentem ad ipsos admittere recusassent, in ipsos post admonitionem sepius iteratam patriarcha  prefatus excommunicationis sententiam promulgauit, quam auctoritate petiit apostolica confirmari. Quocirca discretioni uestre per apostolica scripta mandamus quatenus dictam excommunicationis sententiam, sicut rationabiliter est prolata, faciatis auctoritate nostra usque ad satisfactionem condignam appellatione postposita firmiter obseruari. Quod si non omnes, etc., duo uestrum, etc.

Datum, ut in aliis.



CXLu. EISDEM. De monasteriis patriarchalibus. 

Ex conquestione uenerabilis fratris nostri patriarche Constantinopolitani ad nostram noueritis  audientiam peruenisse quod quidam tam clerici quam laici in partibus Romanie quedam patriarchalia monasteria contra iustitiam detinent in eius et Ecclesie sue preiudicium et grauamen. Quocirca discretioni uestre per apostolica scripta mandamus quatenus tam clericos quam laicos memoratos ut monasteria patriarchalia, uidelicet que ad patriarche iurisdictionem de iure spectant, eidem sine difficultate qualibet restituant, ut tenentur, monitione premissa per censuram ecclesiasticam appellatione postposita compellatis. Testes autem qui fuerint nominati, etc. Quod si non omnes, etc., duo uestrum ea nichilominus exsequantur.

Datum Laterani, IX Kalend. Decembris, pontificatus nostri anno duodecimo.



CXLuI. ARCHIEPISCOPO ET DECANO ET P. DE LAGERIO CANONICO REMENSI. Exsecutoria super quadam Ecclesia. 


Cum dilecti filii magister D. et H. procurator G. presbyteri ad sedem apostolicam accessissent, dilectum filium nostrum Guidonem Sancti Nicolai in carcere Tulliano diaconum cardinalem ipsis concessimus auditorem. Coram quo magister proposuit memoratus quod cum olim in forma communi pro eo bone memorie Suessionensi episcopo, qui eumdem ordinarat in subdiaconum, scripsissemus, et postmodum dicto episcopo nostris nolente obtemperare  mandatis, idem contra ipsum exsecutores obtinuisset a nobis, tandem illis quod mandauimus nolentibus adimplere, dictus magister ad presentiam nostram iterato accedens, ad iudices Cameracenses nostras litteras impetrauit, ut uidelicet prefatum episcopum uel officiales eiusdem ad prouidendum ipsi iuxta mandati nostri tenorem censura ecclesiastica cercerent. Qui attendentes rebellionem ipsorum, a collatione beneficiorum tam eos quam dictum episcopum tandiu decreuere suspensos donec esset supradicto magistro in beneficio competenti prouisum. uerum, cum illi postmodum sibi uellent insufficiens beneficium assignare, dicti iudices super hoc ueritate comperta prefatam suspensionis sententiam innouarunt. Unde prefati officiales  quadraginta solidos et unum modium bladi assignarunt eidem nomine pensionis sub exspectatione beneficii competentis; dicta tamen sententia in suis uiribus permanente, donec mandatum nostrum super prouisione ipsius foret effectui mancipatum. Demum uero, cum memoratus episcopus a Constantinopolitanis partibus ad propria remeasset, et per biennium moram fecisset ibidem, ipse dicta suspensionis sententia uilipensa, Ecclesiam quamdam uacantem supradicto G. assignare presumpsit. Quod cum innotuisset iudicibus memoratis, ipsi concessionem huiusmodi penitus irritantes, discretis mandauere personis ut dictam Ecclesiam, utpote de iure uacantem, prefato magistro auctoritate apostolica facerent assignari. Quorum mandatum fideliter exsequentes,  ipsi eamdem Ecclesiam contulerunt, et tunc abbas de Cartouoro pro sepefato G. nepote suo in eorumdem apparens presentia responsalis, illorum factum per quasdam exceptiones friuolas nisus est multipliciter impedire. Sed idem magister nichilominus ad iuris sui tuitionem contra eumdem G. nostras postmodum litteras ad decanum et cantorem Sancti Frambaudi et R. de Sancto Medardo Siluanectensem canonicum impetrauit. In quorum presentia cum esset hinc inde diutius disputatum, parte altera proponente dictam Ecclesiam fuisse a suspenso collatam, et alia id negante, tandem testes super hoc recipere curauerunt, depositiones eorum sub sigillis suis nostro apostolatui transmittentes.  Quare dictus magister nobis humiliter supplicauit ut prefatam Ecclesiam, concessione a suspenso facta nequaquam obstante, faceremus ab ipso, qui pro beneficium obtinendo toties ad sedem apostolicam laborauit, pacifice possideri. Ad hoc uero procurator predicti G. proposuit ex aduerso quod cum sepefatus episcopus dictam sibi Ecclesiam canonice contulisset, supradictus magister per subdelegatos ab exsecutoribus quos obtinuerat contra episcopum memoratum post appellationem ad nos rationabiliter interpositam postmodum in eiusdem se fecit possessionem in ipsius grauamen induci, et, ut posset eumdem amplius fatigare, ad premissos iudices contra ipsum super prefata Ecclesia, quam se mentiebatur canonice assecutum, cum id postea  non probarit, nostras litteras impetrauit: qui causam sufficienter instructam, prout superius est expressum, sub sigillis suis nobis fideliter remiserunt. Unde dictus G. a nobis humiliter postulauit ut super iam dicta Ecclesia sibi a prefato episcopo tunc temporis non suspenso canonice assignata, presertim cum iudices supradicti illum suspendere non ualuerint fines mandati apostolici excedendo, iamdicto magistro silentium imponentes, ipsum faceremus eiusdem pacifica possessione gaudere. Cum igitur cardinalis predictus hec et alia que proposita fuerant coram eo nobis plene ac fideliter retulisset, nos attendentes predictam suspensionis sententiam in eumdem episcopum latam nullam penitus exstitisse, prefato D. clerico super ipsa Ecclesia silentium  duximus imponendum, per apostolica uobis scripta mandantes quatenus quod a nobis est ratione preuia diffinitum faciatis auctoritate nostra firmiter obseruari, contradictores, si qui fuerint, uel rebelles per censuram ecclesiasticam appellatione postposita compescendo. Quod si non omnes, etc., tu, frater archiepiscope, cum eorum altero, etc.

Datum Laterani, III Kal. Decembris, anno duodecimo.



CXLuII. FULCONI PRIORI ET CONuENTUI SANCTI MARTINI DE CAMPIS PARISIENSIS. Adiudicatur eis medietas prouentuum Ecclesie S. Iacobi de Carnificeria. 

 Olim coram dilecto filio nostro Benedicto tituli Sancte Susanne presbytero cardinale, quem dilectis filiis archipresbytero Sancti Iacobi Parisiensis et magistro H. procuratori uestro concessimus auditorem, idem proposuit procurator quod cum uos, ad quos ius patronatus ecclesie Sancti Iacobi pertinet, coram abbate Sancti Ioannis de ualleia, archidiacono et cantore Carnotensibus, iudicibus delegatis a nobis, medietatem prouentuum eiusdem ecclesie Sancti Iacobi petissetis, ad uestram fundandam intentionem instrumentum bone memorie Stephani Parisiensis episcopi ostendistis, in quo uidebatur idem episcopus inter cetera profiteri quod concessione antecessorum suorum et sua  monasterium uestrum cum presentatione presbyteri medietatem omnium beneficiorum, que pro presbyterio ecclesie Sancti Iacobi ad presbyterum uel eius utilitatem quoquo modo perueniunt, in eadem ecclesia obtinebat. Quod archipresbyter prorsus inficians allegauit se uel ecclesiam suam nonnisi tantum in decem libris annuatim soluendis ecclesie uestre pensionis ratione teneri. Cumque super hoc coram premissis fuisset iudicibus litigatum, super eo utraque pars testes induxit. uerum, cum interim pars uestra proponeret se per dictum archipresbyterum centum solidis pendente iudicio spoliatam, et pars altera nullam penitus rationem quare hoc fecerat allegaret, iudices archipresbytero preceperunt ut usque ad certum terminum solidos restitueret  pretaxatos: qui mandato iudicum parere contemnens, excommunicatus exstitit ab eisdem. Sed archipresbytero se postmodum per contumaciam absentante, cum iudices de sententia ferenda tractarent, prior Sancti uictoris, archipresbyter Sancti Seuerini, et magister P. Puluerel canonicus Parisiensis quasdam eis litteras transmiserunt, per quas iniungebant eisdem ne in preiudicium iurisdictionis ipsorum, quibus appellationis causa super predictis centum solidis committebatur a nobis, in causa procederent uel aliquid statuerent in grauamen archipresbyteri memorati. Sed iudices attendentes appellationis causam a predicta interlocutoria interposite, que tantummodo commissa uidebatur eisdem, negotium non contingere principale,  maxime cum eo tempore quo archipresbyter procuratorem miserat ad sententiam audiendam partes non fuerint secundarum litterarum auctoritate citate, instrumento Parisiensis episcopi diligenter inspecto, et utriusque partis rationibus intellectis, habito prudentum consilio, sepedictum archipresbyterum ad reddendum annuatim ecclesie uestre medietatem omnium prouentuum ecclesie Sancti Iacobi condemnarunt: quam sententiam procurator uester petiit confirmari. Cum igitur hec et illa que archipresbyter ad impugnandam tam interlocutoriam quam diffinitiuam sententiam iudicum predictorum proposuit coram eo idem cardinalis nobis fideliter retulisset, nos interlocutoriam supradictam, pro eo quod iuris ordine non seruato a  duobus tantum iudicibus, tertio se nullatenus excusante, prolata fuerat, irritam decreuimus et inanem. uerum, quoniam archipresbyter ad diffinitiuam sententiam reprobandam hanc uiam a nobis requisitus elegit ut instrumentum Parisiensis episcopi, quod secuti iudices sententiam tulerant, non fuisse iure subnixum ostenderet, dilectis filiis abbati Sancte Genouefe, et W. archidiacono Parisiensi et decano Meldensi dedimus in mandatis ut audirent quecunque archipresbyter memoratus contra instrumentum, infra sex menses postquam foret exhibitum coram eis duceret proponenda, et si tale quid contra ipsum obiectum esset forsitan et ostensum propter quod merito reprobari deberet, ipsi sententiam  iudicum predictorum, qui fidem instrumenti sequentes eamdem tulerant, sublato appellationis obstaculo retractarent, ecclesie uestre super medietate prouentuum ecclesie Sancti Iacobi perpetuum silentium imponentes, cum per depositiones testium, quas inspici fecimus diligenter, uel alio legitimo modo nichil sufficienter constaret esse probatum. Alioquin, cum archipresbyter nichil proposuisset aliud quod ualeret contra sententiam supradictam, ipsi eamdem auctoritate nostra appellatione postposita confirmantes, ipsam per censuram ecclesiasticam facerent inuiolabiliter obseruari. In quorum postmodum presentia partibus constitutis, archipresbyter quedam contra predictum proposuit instrumentum, propter que asseruit nullam  ei fidem penitus adhibendam. Primo, quia in sigillo eidem apposito noua cera commista uidebatur antique. Secundo, quia legi eiusdem sigilli littere non ualebant, quanquam contra iuris auctoritatem, secundum quod nichil debuit pendente iudicio innouari, dictum sigillum inter moras iudicii fucatum fuerit et politum. Tertio, quia Parisiensis capituli sigillum non erat eidem instrumento appositum, cuius consensus de iure fuerat in concessione huiusmodi requirendus. Quarto, quia paucorum canonicorum subscriptiones adnotate uidebantur in ipso. Quinto, quia concessiones predecessorum Stephani Parisiensis episcopi, de quibus in eodem instrumento fit mentio, nullatenus apparebant. Prescriptionem insuper ad reprobandum instrumentum  predictum archipresbyter memoratus obiecit. Sed, licet super iis omnibus fuisset hinc inde coram dictis iudicibus litigatum, et archipresbyter que obiecerat se assereret probaturum, nichil tamen ex ipsis probare curauit infra semestre tempus in nostris litteris comprehensum. Quo transacto, post duos menses presentiam predictorum iudicum adiens allegauit predicti episcopi concessionem ipso iure uiribus caruisse, cum non constaret ad hoc interuenisse consensum presbyteri ecclesie memorate, qui requirendus non immerito fuerat, cum ex hoc ei preiudicium pararetur. Unde, cum super his et aliis partes non desinerent altercari, iudices de consilio peritorum uos et partem alteram cum negotio sufficienter instructo ad sedem apostolicam  remiserunt. Partibus itaque propter hoc nuper in nostra presentia constitutis, cum archipresbyter supradicta, que contra instrumentum obiecerat, coram nobis etiam iterasset, adiiciens nichilominus quod predicta concessio per episcopum absque presbyteri parochialis assensu erat inualida iudicanda, pars uestra inter cetera sic respondit, quod super iis que archipresbyter contra instrumentum obiecerat non erat ulterius audiendus, cum illa nequaquam probauerit infra tempus prefinitum a nobis. Sed et illud pars uestra friuolum reputabat quod de consensu presbyteri, qui non interuenerat, archipresbyter ultimo introduxit, cum non probandi episcopi concessionem inualidam sed reprobandi  solummodo instrumentum facultas ei dudum fuerit reseruata; maxime cum infra pretaxati temporis spatium hoc proponere non curarit. His igitur et aliis que utraque pars proposuit intellectis, de fratrum nostrorum consilio sententiam predictorum iudicum approbantes, archipresbyterum sepedictum super medietate omnium prouentuum ecclesie Sancti Iacobi annuatim monasterio uestro reddenda sententialiter duximus condemnandum. Nulli ergo, etc., hanc paginam nostre diffinitionis infringere, etc. Si quis autem, etc., usque incursurum.

Datum Laterani, XIII Kal. Ianuarii, pontificatus nostri anno duodecimo.



CXLuIII. DECANO ATREBATENSI. Respondetur ad eius consulta. 


Cum quidam presbyteri Atrebatensis ecclesie altario ministrantes, orarium utrique humero imponendo, illud supra pectus in modum crucis disponant, publice proponentes quod qui aliter portant illud, excommunicationis sunt uinculo innodati, et tam ibidem quam in nonnullis ecclesiis in modum crucis orarium a presbyteris minime preparetur, quid in hac diuersitate tenendum sit a nobis tua deuotio requisiuit. Super quo deuotioni tue taliter duximus respondendum quod, licet inueniatur in  concilio Bracarensi ut sacerdos de uno eodemque orario ceruicem pariter et utrumque humerum premens, signum crucis in suo pectore preparet, si quis autem aliter egerit, excommunicationi debite sit subiectus, quia tamen iuxta Ecclesie Romane consuetudinem aliter obseruatur, tam hoc quam illo modo potest orarium a presbyteris absque omni culpa disponi  .

Datum Laterani, Non. Ianuarii, anno duodecimo.



CXLIX. CAPITULO TULLENSI. De electione episcopi. 

 Impetito dudum  quondam uestro episcopo  super dilapidatione atque periurio et super eo etiam quod suspensus proponebatur diuina officia celebrasse a Gaufrido Tullensi archidiacono coram nobis, uenerabilibus fratribus nostris Cabilonensi et Catalaunensi episcopis et dilecto filio priori Clareuallensi sub certa forma commisimus causam ipsam  attestationes quasdam post litem in nostra presentia super predictis articulis legitime contestatam receptas eisdem transmittentes inclusas. Coram quibus postmodum partibus constitutis, iidem iudices demum tam attestationes ipsas quam alias ab utraque parte receptas ab eis solemniter publicarunt; et licet ambe partes a iudicibus requisite se uelle in testium personas obiicere respondissent, testes tamen aliquos contra testes productos  inducere neglexerunt, altercatione inter ipsos exorta utra illarum prius testes producere teneretur. Unde cum super hoc interlocutoriam postularent, iudices eidem supersedentes negotio, illud ad nos instructum cum utriusque partis attestationibus remiserunt. Cumque propter hoc nuper tam magister Poncius procurator episcopi quam predictus archidiaconus ad nostram presentiam accessissent, quanquam procurator ipse dilationem ad reprobandos testes cum instantia postulasset, quia tamen episcopus coram iudicibus memoratis id facere neglexerat sepius requisitus, et per testes ipsius  fides fiebat non minima contra ipsum, petitioni eiusdem procuratoris non duximus annuendum. Attestationibus ergo diligenter inspectis, intelleximus supradicta, super quibus denuntiatus fuerat episcopus memoratus, sufficientissime fuisse probata. Unde uenerabilis frater noster Hugolinus, Ostiensis episcopus, iuxta Romane morem Ecclesie nobis et fratribus nostris in auditorio residentibus, eumdem episcopum per sententiam ab Ecclesia Tullensi prorsus amouit, dando uobis liberam facultatem alium eligendi. Quocirca presentium uobis auctoritate mandamus quatenus conuenientes in unum, sancti Spiritus gratia inuocata, personam idoneam, que prodesse uelit potius quam preesse, ac tanto congruat oneri et honori, eligatis uobis canonice in pastorem.  Alioquin uenerabili fratri nostro Catalaunensi episcopo et dilectis filiis de Insula Cisterciensis et Flabonimontis Premonstratensi ordinum abbatibus Tullensi diecesis nostris damus litteris in mandatis ut nisi infra quindecim dies post commonitionem uobis ab eis factam mandatum nostrum exsecuti fueritis per uos ipsos, ipsi uobis auctoritate nostra sublato cuiuslibet appellationis obstaculo personam idoneam in episcopum preferre procurent, contradictores, si quos inuenerint, uel rebelles per censuram ecclesiasticam compescendo.

Datum Laterani, Non. Ianuarii, pontificatus nostri anno duodecimo.



CL. CATALAUNENSI EPISCOPO, ET DE INSULA CISTERCIENSIS ET FLABONIMONTIS PRAEMONSTRATENSIS ORDINUM ABBATIBUS TULLENSIS DIeCESIS. Eiusdem argumenti cum superiore. 


Impetito dudum. . . quondam Tullensi episcopo, etc., ut in alia, usque coram nobis, tibi, frater Catalaunensis, et uenerabili fratri nostro Cabilonensi episcopis ac dilecto filio priori Clareuallensi sub certa forma commisimus causam ipsam, attestationes quasdam, etc., usque prorsus amouit, dando dilectis filiis capitulo Tullensi liberam facultatem alium eligendi. Quare per nostras litteras eisdem dedimus in preceptis ut conuenientes in unum, etc., ut in alia,  usque honori, eligant sibi canonice in pastorem. Quocirca discretioni uestre per apostolica scripta mandamus quatenus nisi ipsi infra quindecim dies post commonitionem eis factam a uobis mandatum nostrum exsecuti fuerint per seipsos, uos eis auctoritate nostra sublato cuiuslibet appellationis obstaculo personam idoneam preferre in episcopum procuretis, contradictores, si quos inueneritis, uel rebelles per censuram ecclesiasticam compescendo. Quod si non omnes, etc., tu, frater episcope, cum eorum altero ea nichilominus exsequaris.

Datum Laterani, Non. Ianuarii, anno duodecimo.



CLI. IUDICIBUS, CONSULIBUS, ET UNIuERSO POPULO BENEuENTANO. Eis confirmatur remissio fidantiarum. 


Solet annuere sedes apostolica piis uotis et honestis petentium precibus fauorem beneuolum impertiri. Cum igitur imperator Henricus, dum ratione clare memorie Constantie regine Sicilie coniugis sue regnum Sicilie obtineret, tam uobis quam Ecclesiis et personis ecclesiasticis ciuitatis prestationes quasdam, que fidantie  uulgariter appellantur, remiserit, statuendo ut possessionibus omnibus que propter cessationem earum occupate fuerant restitutis, pascua uobis habere ac cedua incidere  ligna liceret in suo demanio per dietam dimidiam in circuitu Beneuenti, et carissimus in Christo filius noster Fredericus Sicilie rex illustris, predicti patris sui uestigiis inherendo, eadem uobis nuper duxerit concedenda, prout in authenticis exinde confectis plenius continetur, nos uestris precibus inclinati concessionem ipsam, sicut pie ac prouide facta est, auctoritate apostolica confirmamus et presentis scripti patrocinio communimus. Nulli ergo, etc., hanc paginam nostre confirmationis infringere uel ei, etc., usque incursurum.

Datum Laterani, II Idus Ianuarii, pontificatus nostri anno duodecimo.



CLII. NARBONENSI ET ARELATENSI ARCHIEPISCOPIS. De negotio comitis Tolosani. 


ueniens ad presentiam nostram nobilis uir R. Tolosanus comes sua nobis exposuit questione se super processu legatorum nostrorum multipliciter aggrauatum, et licet bone memorie magister Milo notarius noster grauia mandata eidem iniunxerit  , illa tamen pro magna parte se asserit impleuisse, ad hoc quarumdam Ecclesiarum testimoniales litteras exhibendo in quibus continebatur expresse quod eisdem satisfecerat competenter, adiiciens se paratum ad ea que nondum impleuerat sufficienter implenda. Unde a nobis suppliciter postulauit ut super fide catholica, de qua dudum, licet iniuste,  habitus est suspectus, indicta sibi purgatione legitima, in nostra presentia ipsum purgari ac demum sua sibi castra restitui faceremus, ne sub prestite cautionis obtentu in perpetuum illa detineri contingat in eius preiudicium et grauamen. Quamuis autem iuxta obligationis ab eo prestite formam castra eadem asserantur ad ius et potestatem Romane Ecclesie deuoluta, cum multa ex iis que sibi fuerant iniuncta non curauerit adimplere, quia tamen non decet Ecclesiam cum aliena iactura ditari, nos eumdem comitem apostolica benignitate tractantes,  de fratrum nostrorum consilio ita duximus prouidendum, ut propter hoc a predictorum castrorum iure comes ipse non decidat, nec ei obstet quod quosdam subditorum suorum a iure ac seruitio et debito fidelitatis absoluit si ea que iniuncta fuerant non impleret, dum tamen adhuc deuotus adimpleat que iniuncta sibi esse noscuntur: cui ex eo quoque curauimus utiliter prouidere quod terram suam illesam fecimus conseruari ab exercitu Christiano qui ad expugnandum hereticos de mandato nostro processit, et per eumdem aduersarii eius pene penitus sunt destructi. Quia uero inter ceteras causas que ad apostolice sedis magisterium referuntur, in illa est cum subtiliori examine ac maturiori prouidentia procedendum in qua de articulis agitur fidei Christiane,  legatis nostris duximus iniungendum ut infra tres menses, postquam litteras nostras receperint, in competenti loco archiepiscoporum, episcoporum, abbatum, priorum, baronum, militum et aliorum etiam quorum presentiam nouerint opportunam  , concilio conuocato, si ante completum concilium contra prefatum comitem, quem interim ea que iniuncta sibi sunt precipimus adimplere, super deuiatione fidei orthodoxe ac nece sancte memorie Petri de Castronouo tunc apostolice sedis legati legitimus apparuerit accusator  , ipsi, auditis utrinque propositis, usque ad sententie diffinitionem procedant, et remittentes ad nos causam sufficienter instructam, prefigant partibus terminum competentem  quo nostro se conspectui representent sententiam recepture: quod si accusator non apparuerit contra eum super articulis antedictis  , ipsi consilio prudenti deliberent cum qualibus et qualiter idem comes legitime debeat se purgare, ut ubi orta est eius infamia moriatur; et si purgationis formam ab ipsis cum concilii approbatione prouisam dictus comes duxerit acceptandam, ipsi eam indicant eidem: in qua si forte defecerit, iidem, prefatis castris in sua potestate retentis, nobis rei seriem intimare procurent, idipsum facturi si forsan ex huiusmodi forma indicende sibi purgationis queratur iniuste sibi imminere grauamen, et in utroque casu apostolice responsionis oraculum exspectetur; quod si legitime se purgauerit, sicut ab ipsis receperit  in mandatis, ipsi eum uirum catholicum publice nuntient, et super dicti legati nece penitus innocentem, supradicta castra plenarie restituentes eidem cum ea que sibi mandata fuerunt ab ipso fuerint adimpleta; recepta tamen super obseruatione pacis, ad quam se in perpetuum obligauit, alia idonea cautione; prouiso prudenter ne propter malitiosas et friuolas questiones mandati nostri ualeat exsecutio impediri.

Datum Laterani,  pontificatus nostri anno duodecimo.



CLIII. EPISCOPO REGENSI, ET MAGISTRO THEDISIO IANUENSI CANONICO. Super eodem.


ueniens ad presentiam nostram nobilis uir R. Tolosanus comes sua nobis exposuit questione se super processu uestro et aliorum legatorum nostrorum multipliciter aggrauatum, et licet bone memorie magister Milo notarius noster, etc., usque fidei Christiane, uolumus et mandamus ut infra tres menses post susceptionem presentium, etc., usque quorum presentiam noueritis opportunam, concilio conuocato, etc., ut in alia usque accusator, uos auditis utrinque propositis, etc., usque ad sententie calculum procedatis, et remittentes ad nos causam sufficienter  instructam, prefigatis partibus terminum competentem, etc., usque articulis antedictis, uos prudenti deliberetis consilio cum qualibus et qualiter idem comes, etc., usque acceptandam, uos ipsam indicatis eidem: in qua si forte defecerit, uos, prefatis castris in uestra potestate retentis, nobis rei seriem intimetis, etc., ut in alia in eumdem fere modum usque mandati nostri ualeat exsecutio impediri. Quod si non omnes, etc., duo uestrum sublato cuiuslibet contradictionis et appellationis obstaculo ea, etc.



CLIu. NOBILI uIRO R. COMITI TOLOSANO. Declarantur quidam articuli mandatorum Milonis.

 Super quibusdam mandatorum articulis tibi  a bone memorie magistro Milone notario nostro tunc apostolice sedis legato factorum apud quosdam dubitatione suborta, tua deuotio postulauit a nobis qui sint dicendi heretici manifesti. Super quo tibi duximus respondendum illos in hoc casu intelligendos manifestos hereticos qui contra fidem catholicam publice predicant, aut profitentur seu defendunt errorem, uel qui coram prelatis suis conuicti sunt uel confessi aut ab eis sententialiter condemnati super heretica prauitate, quorum bona propria confiscentur, et ipsi iuxta sanctiones legitimas puniantur. Preterea cum pedagia, guidagia et salnarias tibi legatus interdixerit memoratus, auctoritate presentium duximus declarandum illa esse pedagia,  salnarias, et guidagia interdicta que non apparent imperatorum uel regum ante Lateranense concilium largitione concessa, uel ex antiqua consuetudine a tempore cuius non exstat memoria introducta. Rursum cum ab eodem in mandatis acceperis ut de te conquerentibus secundum suum uel alterius legati seu iudicis ordinarii uel etiam delegati arbitrium iustitiam exhiberes, hoc taliter intelligendum esse censemus, ut in omni causa que ratione personarum uel rerum ad ecclesiasticum forum pertinet, ac super uniuersis capitulis que  pro pace seruanda per iamdictum legatum statuta sunt, uel auctoritate apostolica statuenda, item uiduis, pupillis, orphanis et personis miserabilibus tenearis in ecclesiastico iudicio respondere. uolumus insuper ut ab ecclesiis et domibus religiosis albergarias uel procurationes nullatenus exigas, sicut in mandatis dignosceris recepisse: quas tu etiam liberalitate propria remisisti. Item cum incastellatas ecclesias ad arbitrium diecesanorum episcoporum diruere ac seruare, si quas ipsi seruandas duxerint, tenearis, uolumus ut circa barones et milites alios qui aliquas incastellatas ecclesias detinent censura similis obseruetur. Preterea cum legatis nostris per alias litteras duxerimus iniungendum ut, postquam uniuersa compleueris que in eisdem litteris sunt  expressa, super obseruatione pacis, ad quam in perpetuum obseruandam dignosceris obligatus, idoneam recipiant cautionem, eisdem etiam iniungemus ut secundum modum et statum tuum talem a te cautionem recipiant qualem ab aliis magnatibus et baronibus iuxta modum et statum suum duxerint exigendam.

Datum Laterani  .



CLu.

Cum nobilis uir R. Tolosanus comes aduersus quosdam iniuriatores suos, qui tunc temporis cum excommunicationis erat uinculo innodatus ei damna grauia intulerunt, suam disponat prosequi rationem, presentium uobis auctoritate mandamus quatenus eumdem agentem uel reconuenientem etiam per  seipsum uel procuratorem suum libere admittatis in causis quarum ad uos spectat examen.

Datum Laterani, etc.



CLuI. CISTERCIENSI ABBATI APOSTOLICAE SEDIS LEGATO. Ut absoluat ciues Tolosanos a censuris. 

Litteras tuas paterna benignitate recepimus, et que continebantur in eis intelleximus diligenter. Cum autem omnia Dei opera ipsum benedicere nos admoneant, ex his que ad honorem nominis sui nouiter est per tuam sollicitudinem operatus, benedicere, laudare, ac superexaltare debemus eumdem, instantie tue laborem et laboris instantiam  quam in exstirpatione prauitatis heretice ac reformatione fraterne pacis hactenus habuisti dignis in eo laudibus commendantes, qui per magnam misericordiam suam fecit ut tantus labor nequaquam infructuosus existeret, quinimo fructum, non solum tricesimum aut sexagesimum, uerum etiam centesimum reportaret, reposita tibi corona iustitie, quam reddet in illa die Dominus iustus iudex. Scimus equidem et ueraciter confitemur quod ea que in huius pietatis opere tu fecisti, tua specialiter bona sunt; que uero collegatorum religio seu deuotio  signatorum peregit, bona tua sunt communiter et ipsorum, eo quod per gratie preuenientis et subsequentis auxilium initiorum tuorum emulatoribus ipse qui ceperas tribuisti sancte consecutionis effectum. Specialiter autem eo que recolende memorie magister Milo notarius noster egit, manifestissimum tue perhibent testimonium sanctitati: qui cum ita in Ecclesie causa et proficiendo processerit et procedendo profecerit ut per hoc nullatenus ambigamus placuisse Domino uias eius, tuam non diffitentur ipsius opera sapientiam, utpote qui ad ea uiam sibi aperuisti et subministrasti doctrinam. Quapropter exemplo boni nauigatoris, qui cum subito gubernaculis destituitur quibus nauicula regebatur, ad omnia que potest regiminis argumenta confugit,  tibi est sollicite prouidendum ut subito quasi casu boni regiminis adminiculo destitutus, nauim inter imminentia circumquaque naufragia sub tuo regimine fluctuantem ita satagas per anchoram prouidentie tue regere, ne Dominicas merces in ipsa positas pelagi possit fremitus absorbere, considerando prudenter quod cum aliquem de ferentibus simul pondus deficere sub ipso contigerit, socius bonus statim, ne fascis corruat, humerum suum fortius ipsi suffigit, et tota plerumque fabrica, que diuersis columnis regitur, una cadente, per aliam sustentatur. Cum ergo iam totum edificii sancti pondus, quod super inceptionis tue fundamentis excreuit, tibi quasi columne unice innitatur, eoque per alterius subtractionem nutante ruine timor immineat,  nisi humerus tuus ei fortiter se suffigat, discretionem tuam rogamus attentius et monemus, per apostolica tibi scripta in remissionem peccaminum iniungentes quatenus caute prouiso quod res est in articulo tali sita ut, si necessaria cautela non adsit, parta metuamus amittere, ne dum querere alia confidamus, postpositis aliis tuis occupationibus uniuersis quibus per alios intendere poteris opportune, ad loca legationis tue sine dilatione qualibet personaliter reuertaris, et negotium pacis ac fidei tibi commissum una cum uenerabili fratre nostro Regensi episcopo apostolice sedis legato studeas, sicut Dominus tibi dederit, efficaciter promouere. Ceterum, licet nobilem uirum R. comitem Tolosanum  ad sedem apostolicam accedentem ac omnimoda satisfactione promissa ueniam humiliter postulantem curauerimus honorare, illud tamen quod impetrauit a nobis date super hoc ei littere te poterunt edocere. Quia uero cautelam quam dudum in reconciliatione ipsius per prefatum notarium adhibuimus, et nunc etiam necessariam esse putamus, dilecto filio magistro Thedisio clerico et familiari quondam antedicti magistri, eo quod instructus est de negotio, et a multis ac bonis ei laudabile testimonium perhibetur quod feruenti zelo et ardenti animo idem negotium emulatur, sollicitudinem super hoc duximus iniungendam; non utique quod ei legationis  officium committamus  , cum, etsi laudata sit satis ipsius bonitas, nobis tamen per experientiam non sit nota, sed ut tanquam delegatus quod eidem iniungimus exsequatur; ante omnia et in omnibus obseruato ut prorsus in uerbo uel opere non procedat nisi quemadmodum ei tu dictaueris procedendum, sed in proponendis gerat se uelut organum, et in disponendis se tibi exhibeat instrumentum, in hamo sagacitatis tue positus quasi esca, ut per eam piscem capias fluctuantem, cui tanquam saluberrimam tue piscationis abhorrenti doctrinam quodam prudenti mansuetudinis artificio seueritatis ferrum necessarium est abscondi, quatenus exemplo dicentis Apostoli: Cum essem astutus, dolo uos cepi , per huiusmodi sancti  doli capiatur astutiam, et more languidi, cui mitigat amor medici potionis horrorem, per alterius manum patientius tuam accipiat medicinam. Preterea nolumus te latere quod nuntii Tolosanorum ciuium ad nostram presentiam accedentes, super iis pro quibus censuram ecclesiasticam incurrerunt satisfactionem nobis omnimodam obtulere, quamplurium magnorum uirorum litteras exhibendo pro ipsis rogantium et cum ipsis ut absolutionis beneficium eis impendere dignaremur. Unde uolumus et mandamus ut, secundum quod in aliis litteris continetur expressum, necessaria cautione recepta, lata in eos sententia relaxetur, et iniuncto eis quod secundum Deum uidebitur expedire, si forsan illud neglexerint obseruare, non solum in priorem sententiam  reducantur, uerum etiam uehementius onus temporalis oppressionis inducatur in ipsos.

Datum Laterani, pontificatus nostri anno duodecimo.



CLuII. ILLUSTRIBUS REGIBUS ET PRINCIPIBUS ET UNIuERSIS DEI FIDELIBUS REGNO DACIAE CIRCUMPOSITIS CATHOLICAM SERuANTIBUS UNITATEM. Rex Danie suscipitur sub protectione sedis apostolice. 

 Quanto specialius regnum Dacie ad Romane Ecclesie noscitur iurisdictionem spectare, tanto ad conseruationem eius propensiori studio debemus  intendere; quia non immerito multa reprehensione digni existere uideremur, si quod est iuris Romane Ecclesie pateremur imminui uel turbari. Inde est quod ad exemplar felicis recordationis Alexandri pape predecessoris nostri sub interminatione anathematis districtius inhibemus, ne quis prescriptum regnum inuadere uel turbare presumat, aut iura karissimi in Christo filii nostri illustris Danorum regis uel heredum suorum minuere audeat, uel sibi quomodolibet usurpare. Si qui autem huius nostre prohibitionis transgressores exstiterint, indignationem nostram et Romane Ecclesie se nouerint incursuros et anathematis iaculo feriendos.

 Datum Laterani, III Kal. Februarii, pontificatus nostri anno duodecimo.



CLuIII. BONO SENENSI EPISCOPO EIUSQUE SUCCESSORIBUS CANONICE SUBSTITUENDIS IN PERPETUUM. De confirmatione priuilegiorum. 

In eminenti sedis apostolice specula, licet immeriti, disponente Domino, constituti fratres nostros tam propinquos quam longe positos fraterna tenemur caritate diligere et Ecclesiis quibus Domino militare noscuntur suam dignitatem et iustitiam conseruare. Eapropter, uenerabilis in Christo frater Bone episcope, tuis iustis postulationibus clementer annuimus et prefatam Ecclesiam, in qua  Deo auctore, preesse dignosceris, predecessorum nostrorum felicis memorie Celestini, Eugenii, Anastasii, Adriani, Alexandri et Clementis Romanorum pontificum uestigiis inherentes, sub beati Petri et nostra protectione suscipimus, et presentis scripti priuilegio communimus, statuentes ut ecclesie, xenodochia et castella cum omnibus bonis et possessionibus que inpresentiarum iuste Ecclesia tibi commissa et legitime possidet, aut in futurum concessione, etc., usque permaneant; in quibus hec propriis duximus exprimenda uocabulis: Baptismales siquidem ecclesias cum prioratibus earum atque capellis que ad iurisdictionem Ecclesie tibi commisse pertinere noscuntur, plebem uidelicet Sancte Agnetis cum omnibus antiquis pertinentiis  suis, plebem de Liliano, plebem de Lornano, plebem de Sciata, plebem Sancti Andree de Bozone, plebem Sancti Martini in Graina cum omni iure quod habes in eodem castello et in uillanoua, plebem Sancte Christine de Liciano, plebem de Sparena, plebem Sancti Nazarii, plebem de Saturniano cum omni iure quod habes in ecclesia Sancte Marie que est in burgo Sancti Quirici in Ozenna et in circumadiacentibus locis, plebem de Oppiano, plebem de Ancaiano, plebem de Monte Codano, plebem Sancti Georgii in ualona, plebem Sancti ualentini, plebem de Coppiano, plebem Sancte Innocentie, plebem de Karli et Murlo, plebem de Creola, plebem Sancte Christine in Caio, plebem de Monte Alcino,  ecclesiam Sancte Marie de burgo Sancti Quirici, Cascianum etiam, quod specialiter ad tuam gubernationem et prouidentiam pertinet, titulum Sancti Angeli de Tressa, plebem de Coartiano, plebem de Ricensa, plebem de Ruscia, plebem de Pentulina, plebem de Suuicelle, plebem de Folliano, plebem Sancti Iusti in Casciano, plebem de Marmoraria, cum omnibus rebus et pertinentiis earum. Castellum de Porclano, castellum de Pognia, castellum de Monticlo, castellum de Furcule, castellum de Suuicelle, castellum de Murlo, castellum de Creole cum arce nominis eiusdem, castellum de Monteciano cum curte sua et omnibus eorum pertinentiis. Quod habes in castello Siluule. Quod habes in Montepiscino et in ualerano. Medietatem de silua et  lacu de uerrano, medietatem de lacu et palude de uaiano, quintam partem de Aquatico, quartam partem decimarum et oblationum in ecclesiis ad ius Senensis Ecclesie pertinentibus, quintam partem de Monte Acutulo, qui est super fluuium de Rusia, tertiam partem de castello et curte de Radi in episcopatu uulterrano, quartam partem de castello et curte de ualle aspera in episcopatu Massanensi, cum omnibus pertinentiis partium supradictarum. Castella quoque et possessiones que a Traduto filio Bernardi comitis tam in comitatu Senensi quam uulterrano, Florentino, et Fesulano, Senensi ecclesie concesse sunt. Illud quod dedit Adalasia de Bibiano, quod Rigettus filius Reinaldi dedit in Paterno putido, quod habes de hereditate Rolandini  Longobardi, possessiones quas habes in comitatu castelli Felicitatis, quod habes in castello de Stroue et in Castellione, castella et possessiones omnes quas tu uel alius per te tenet in comitatu Senensi, uulterrano, Florentino, Fesulano et Aretino. Ordinationes etiam ecclesiarum que sunt in tua iurisdictione constitute, sicut predecessores tui eas habuerunt, et tu ipsas hactenus habuisti, deuotioni tue auctoritate apostolica confirmamus. Decernimus ergo ut nulli omnino, etc., usque profutura. Salua nimirum per omnia apostolice sedis auctoritate. Si qua igitur in futurum ecclesiastica secularisue persona hanc nostre constitutionis, etc., usque subiaceat. Cunctis autem eidem loco sua iura, etc., usque inueniant. Amen.

 Datum Laterani per manum Ioannis Sancte Marie in Cosmidin diaconi cardinalis S. R. E. cancellarii III Non. Februarii, indictione tertia decima, Incarnationis Dominice anno millesimo ducentesimo nono, pontificatus uero domini Innocentii pape III anno duodecimo.



CLIX. RANERIO PLEBANO PLEBIS DE LORNANO. Suscipitur sub protectione sedis apostolice. 

Cum a nobis petitur quod iustum est et honestum, tam uigor equitatis quam ordo exigit rationis ut id per sollicitudinem officii nostri ad debitum perducatur effectum. Eapropter, dilecte in Domino  fili, tuis iustis postulationibus grato concurrentes assensu, personam tuam cum omnibus bonis que inpresentiarum rationabiliter possides, aut in futurum iustis modis, prestante Domino, poteris adipisci, sub beati Petri et nostra protectione suscipimus. Specialiter autem concessionem parochie ac decimarum tibi pia liberalitate a uenerabili fratre nostro Bono Senensi episcopo factam, sicut pie ac prouide facta est, et in ipsius authentico plenius continetur, ac tu ea iuste possides et quiete, tibi et per te plebi tue auctoritate apostolica confirmamus et presentis scripti patrocinio communimus. Nulli ergo, etc., hanc paginam nostre protectionis et confirmationis infringere uel ei, etc., usque incursurum.

 Datum Laterani, XIII Kalend. Februarii, pontificatus nostri anno duodecimo.



CLX. EIDEM. Super eodem. 

Cum a nobis petitur, etc., usque effectum. Eapropter, dilecte in Domino fili, tuis precibus inclinati, personam tuam, etc., usque Specialiter autem ecclesiam Sancte Marie de Porghian cum pertinentiis suis, sicut eam iuste possides et quiete, auctoritate tibi apostolica confirmamus et presentis scripti patrocinio communimus. Nulli ergo omnino hominum libeat hanc paginam nostre protectionis et  confirmationis infringere uel ei, etc., usque incursurum.

Datum Laterani, Iu Kalend. Februarii, anno duodecimo.



CLXI. PRESBYTERO DIETAIUuAE, RECTORI ECCLESIAE SANCTI PAULI De confirmatione priuilegiorum. 

Cum a nobis petitur, etc., usque effectum. Eapropter, dilecte in Domino fili, tuis iustis postulationibus grato concurrentes assensu, personam tuam cum omnibus bonis que inpresentiarum, etc., usque suscipimus. Specialiter autem concessionem  ecclesie Sancti Pauli tibi pia liberalitate a uenerabili fratre nostro Bono Senensi episcopo factam, sicut pie ac prouide facta est, et in ipsius authentico plenius continetur, ac tu eam iuste obtines et quiete, tibi auctoritate apostolica confirmamus et presentis scripti patrocinio communimus. Nulli ergo, etc., hanc paginam nostre protectionis et confirmationis infringere uel ei, etc., usque incursurum.

Datum ut in alia.



CLXII. SPINELLO RECTORI ECCLESIAE SANCTI GEORGII SENENSIS. Confirmatur sententia episcopi Senensis. 

 Cum a nobis petitur, etc., usque effectum. Eapropter dilecte in Domino fili, tuis iustis postulationibus gratum impertientes assensum, diffinitiuam sententiam quam uenerabilis frater noster Bonus episcopus Senensis pro ecclesia Sancti Nicolai de Maiano contra populum ipsius Ecclesie super parochiali iure ac aliis controuersiis exigente iustitia promulgauit, sicut est iusta nec legitima prouocatione suspensa, et in instrumento publico confecto exinde plenius continetur, auctoritate apostolica confirmamus et presentis scripti patrocinio communimus. Nulli ergo, etc., hanc paginam nostre confirmationis infringere uel ei, etc., usque incursurum.

Datum Laterani, III Non. Februari, etc.



CLXIII. EIDEM. Eiusdem argumenti. Laterani, III Non. Februarii.


Cum a nobis petitur, etc., usque tuis iustis postulationibus gratum impertientes assensum, diffinitiuam sententiam quam uenerabilis frater noster Bonus Senensis episcopus pro ecclesia Sancti Georgii Senensis contra ecclesiam Sancti Angeli de Monton super quibusdam domibus, sepulturis, et rebus aliis exigente iustitia promulgauit, sicut est iusta nec legitima prouocatione suspensa, et in instrumento confecto exinde plenius continetur, auctoritate apostolica confirmamus et presentis scripti patrocinio communimus. Nulli ergo, etc., hanc paginam  nostre confirmationis, etc., usque incursurum.

Datum Laterani, III Non. Februarii, pontificatus nostri anno duodecimo.



CLXIu. GUIDONI RECTORI ECCLESIAE SANCTI MATTHAEI SENENSIS De confirmatione priuilegiorum. 

Solet annuere sedes apostolica piis uotis et honestis petentium precibus fauorem beneuolum impertiri. Eapropter, dilecte in Domino fili, tuis iustis precibus inclinati, personam tuam et ecclesiam Sancti Matthei Senensis, in qua diuino es obsequio mancipatus, cum omnibus bonis tam ecclesiasticis  quam mundanis que inpresentiarum eadem ecclesia rationabiliter possidet, aut in futurum iustis modis prestante Domino, poterit adipisci, sub beati Petri et nostra protectione suscipimus. Specialiter autem libertatem quam uenerabilis frater noster Bonus Senensis episcopus eidem ecclesie prouida deliberatione concessit, sicut in authentico confecto exinde plenius continetur, tibi et per te ipsi Ecclesie auctoritate apostolica confirmamus et presentis scripti patrocinio communimus. Nulli ergo, etc., hanc paginam nostre confirmationis infringere uel ei, etc., usque incursurum.

Datum Laterani, Iu Kalend. Februarii, anno duodecimo.



CLXu. IOANNI RECTORI ECCLESIAE SANCTI ANDREAE SENENSIS. Ei confirmatur collatio ipsius Ecclesie. 


Iustis petentium desideriis dignum est nos facilem prebere consensum, et uota que a rationis tramite non discordant effectu prosequente complere. Eapropter, dilecte in Domino fili, tuis iustis precibus inclinati, concessionem parochie tibi et ecclesie Sancti Andree Senensis pia liberalitate a uenerabili fratre nostro Bono Senensi episcopo factam, sicut pie ac prouide facta est, et in ipsius authentico plenius continetur, ac eadem ecclesia eam iuste obtinet et quiete, tibi et per te ipsi Ecclesie auctoritate apostolica confirmamus et presentis  scripti patrocinio communimus. Nulli ergo, etc., hanc paginam nostre confirmationis infringere uel ei, etc., usque incursurum.

Datum Laterani, Iu Kal. Februarii, pontificatus nostri anno duodecimo.



CLXuI. PRIORI MONASTERII DE HIKELINGE, EIUSQUE FRATRIBUS TAM PRAESENTIBUS QUAM FUTURIS REGULAREM uITAM PROFESSIS IN PERPETUUM. De confirmatione priuilegiorum 

Religiosam uitam eligentibus apostolicum conuenit adesse presidium, ne forte cuiuslibet temeritatis incursus aut eos a proposito reuocet, aut robur, quod absit! sacre religionis infringat. Eapropter,  dilecti in Domino filii, uestris iustis postulationibus clementer annuimus, et monasterium sancte Dei genitricis et uirginis Marie Sanctique Augustini de Hikelinge, in quo diuino mancipati estis obsequio, sub beati Petri et nostra protectione suscipimus et presentis scripti priuilegio communimus. In primis siquidem statuentes ut ordo canonicus, qui secundum Deum et Beati Augustini regulam in eodem monasterio institutus esse dignoscitur, perpetuis ibidem temporibus inuiolabiliter obseruetur. Preterea quascunque possessiones, quecunque bona idem monasterium inpresentiarum iuste ac canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poteritis  adipisci, firma uobis uestrisque successoribus et illibata permaneant: in quibus hec propriis duximus exprimenda uocabulis: Locum ipsum in quo prefatum monasterium situm est cum omnibus pertinentiis suis, parochialem ecclesiam Omnium Sanctorum de Hikelinge, cum capella beate Marie et omnibus pertinentiis suis, ecclesiam Sancte Marie et capellam Sancti Andree de Perham cum pertinentiis suis, ecclesiam et capellam Omnium Sanctorum de Hachetun cum pertinentiis suis, ecclesiam de Hannewirche cum pertinentiis suis et decimis de Ructon, ius quod habetis in ecclesia Sancti Ioannis Baptiste de Wastonesham, ius quod habetis in ecclesia Sancte Margarite Norwicensis  sita in Westwic, ius patronatus ecclesie Sancte Margarite de Palinge, totam terram quam habetis de feudo de Palinge et de Wastonesham, terras et redditus quos habetis in ciuitate Norwicensi, terras et redditus quos habetis in uilla de Gernemue, et annuum redditum quatuordecim marcarum quas ex dono quondam Hamonis de ualenis debent uobis monachi de Gerwalle nomine uille de Rocwic. Sane noualium uestrorum que propriis manibus uel sumptibus colitis, siue de uestrorum animalium nutrimentis, nullus a uobis decimas exigere uel extorquere presumat. Liceat quoque uobis clericos uel laicos et absolutos e seculo fugientes ad conuersionem recipere et eos absque contradictione aliqua retinere. Prohibemus insuper ut nulli fratrum post factam  in monasterio uestro professionem fas sit sine prioris sui licentia de eodem loco discedere. Discedentem uero absque communium litterarum uestrarum cautione nullus audeat retinere. Cum autem generale interdictum terre fuerit, liceat uobis clausis ianuis, exclusis excommunicatis et interdictis, non pulsatis campanis suppressa uoce diuina officia celebrare. Auctoritate quoque apostolica prohibemus ut nullus in uos uel monasterium uestrum excommunicationis uel interdicti sententias sine manifesta et rationabili causa promulgare, seu nouis et indebitis exactionibus uos aggrauare presumat. Chrisma uero, oleum sanctum, consecrationes altatarium seu basilicarum, ordinationes clericorum qui ad sacros ordines fuerint promouendi, a diecesano  suscipietis episcopo; siquidem Catholicus fuerit et gratiam et communionem sacrosancte Romane sedis habuerit, et ea uobis uoluerit sine prauitate aliqua exhibere. In parochialibus uero ecclesiis, quas habetis, liceat uobis sacerdotes eligere et diecesano episcopo presentare; quibus, si idonei fuerint episcopus curam animarum committat, ut ei de spiritualibus, uobis uero de temporalibus debeant respondere. Sepulturam quoque ipsius loci liberam esse decernimus, ut eorum deuotioni et extreme uoluntati qui illic sepeliri deliberauerint, nisi forte excommunicati uel interdicti sint, nullus obsistat. Salua tamen iustitia illarum ecclesiarum a quibus mortuorum corpora assumuntur. Obeunte uero te nunc eiusdem loci priore uel  tuorum quolibet successorum, nullus ibi qualibet subreptionis astutia seu uiolentia preponatur nisi quem fratres communi consensu uel fratrum maior pars consilii sanioris secundum Deum et beati Augustini regulam prouiderint eligendum. Libertates preterea et immunitates antiquas et rationabiles consuetudines Ecclesie uestre concessas et hactenus obseruatas ratas habemus, et eas perpetuis temporibus illibatas permanere sancimus. Paci quoque et tranquillitati uestre paterna in posterum sollicitudine prouidere uolentes, auctoritate apostolica prohibemus ut infra clausuras locorum seu grangiarum uestrarum nullus rapinam seu furtum facere, ignem apponere, sanguinem fundere, hominem temere  capere uel interficere, seu uiolentiam audeat exercere. Decernimus ergo ut nulli omnino hominum liceat prefatum monasterium temere perturbare, aut eius possessiones auferre, uel ablatas retinere, minuere, seu quibuslibet uexationibus fatigare, sed omnia integra conseruentur eorum, pro quorum gubernatione ac sustentatione concessa sunt, usibus omnimodis profutura, salua sedis apostolice auctoritate et diecesani episcopi canonica iustitia. Si qua igitur in futurum ecclesiastica secularisue persona, etc., usque subiaceat ultioni. Cunctis autem eidem loco sua iura seruantibus, etc., usque premia eterne pacis inueniant.

Datum Laterani, per manum Ioannis Sancte Marie in Cosmidin diaconi cardinalis S. R. E. cancellarii III  Non. Februarii, indictione XIII, incarnationis Dominice anno 1209, pontificatus uero domini Innocentii pape III anno duodecimo.



CLXuII PRIORISSAE AC MONIALIBUS DE CAMPESSEIA Eiusdem argumenti. 

Iustis petentium desideriis dignum est nos facilem prebere consensum, et uota que a rationis tramite non discordant effectu prosequente complere. Eapropter, dilecte in Christo filie, uestris iustis postulationibus grato concurrentes assensu, personas uestras et locum in quo diuino estis obsequio mancipate, cum omnibus bonis que inpresentiarum rationabiliter possidet, aut in futurum iustis modis  prestante Domino, poterit adipisci, sub beati Petri et nostra protectione suscipimus. Specialiter autem terras, possessiones, et alia bona uestra, sicut ea omnia iuste ac pacifice possidetis, uobis et per uos eidem loco auctoritate apostolica confirmamus et presentis scripti patrocinio communimus. Nulli ergo, etc., hanc paginam nostre protectionis et confirmationis infringere uel ei, etc., usque incursurum.

Datum Laterani, II Non. Februarii, pontificatus nostri anno duodecimo.



CLXuIII. AGENNENSI EPISCOPO. Super facto comitis Tolosani. 

 ueniens ad presentiam nostram nobilis uir R. comes Tolosanus sua nobis exposuit questione se super processu legatorum nostrorum multipliciter aggrauatum, et licet bone memorie magister Milo notarius noster grauia mandata eidem iniunxerit, etc., sicut in alia, per totum, que scripta est in tertio tomo  folio supra usque in finem.

Datum Laterani, uIII Kal. Februarii, pontificatus nostri anno duodecimo.



CLXIX. EIDEM. Qui sint dicendi heretici. 

Super quibusdam mandatorum articulis dilecto filio nobili uiro R. comiti Tolosano a bone memorie  magistro Milone notario nostro tunc apostolice sedis legato factorum apud quosdam dubitatione suborta, ipsius comitis deuotio postulauit a nobis qui sint dicendi heretici manifesti; super quo eidem duximus respondendum, etc., sicut continetur in alia supra in eodem tertio folio usque puniantur.  Preterea cum pedagia, guidagia, et salnarias ipsi comiti legatus interdixerit memoratus, auctoritate litterarum nostrarum duximus declarandum, etc., ut in ipsa usque introducta. Rursum cum prefatus comes ab eodem notario receperit in mandatis, etc., ut in alia, usque iustitiam exhiberet, hoc taliter  intelligendum esse sensimus, etc., usque personis miserabilibus teneatur in ecclesiastico iudicio respondere. uolumus insuper, etc., in eumdem fere modum ut in alia, usque in finem.

Datum Laterani, X Kal. Februarii, pontificatus nostri anno duodecimo.



CLXX. ARCHIEPISCOPO, ET SANCTI ANDREAE ET SANCTI SEuERINI DECANIS BURDEGALENSIBUS. Scribitur ei pro episcopo Agennensi. 

 Cum esset dilectus filius nobilis uir R. comes Tolosanus in nostra presentia constitutus, uenerabilis frater noster Agennensis episcopus aduersus  eum proposuit questionem quod ab ipso ac suis ecclesiis albergarias et procurationes indebitas exigebat. Quia igitur idem comes illas, sicut a bone memorie magistro Milone notario nostro apostolice sedis legato in mandatis dignoscitur recepisse, propria liberalitate remisit, nos remissionem huiusmodi approbantes, auctoritate litterarum nostrarum duximus inhibendum ne quis eumdem episcopum aut suas ecclesias super albergariis et procurationibus huiuscemodi molestare presumat, sed ipse pariter et successores sui perpetuo earum immunitate letentur. Quocirca discretioni uestre per apostolica scripta mandamus quatenus si prefatus comes contra prohibitionem nostram super hoc eumdem  episcopum aut suas ecclesias molestauerit, presumptionem eius per censuram ecclesiasticam appellatione postposita compescatis. Quod si non omnes, etc., tu, frater archiepiscope, cum eorum altero, etc.

Datum Laterani, Iu Non. Februarii, anno duodecimo.



CLXXI. EISDEM. De eadem re. 

Cum esset dilectus filius nobilis uir R. comes Tolosanus in nostra presentia constitutus, uenerabilis frater noster Agennensis episcopus est conquestus quod tam ipse quam nobilis mulier uxor eius in uilla Marmanda et in uillafranca nec non  etiam aliis locis diecesis Agennensis noua passagia extorquebat. Quia igitur idem comes ab huiusmodi passagiorum extorsione desistere se promisit, discretioni uestre per apostolica scripta mandamus quatenus si forte, quod non credimus, idem comes in memoratis locis contra Lateranensis statuta concilii passagia presumpserit extorquere, presumptionem huiusmodi per censuram ecclesiasticam appellatione postposita compescatis. Quod si non omnes, etc., tu ea, frater archiepiscope, etc.

Datum Laterani, II Non. Februarii, anno duodecimo.



CLXXII. EPISCOPO uASATENSI, ET PRIORI SANCTI MACHARII ET ARCHIDIACONO uESALMENSI BURDEGALENSIS ET AGENNENSIS DIeCESUM. Ut heretici priuentur terris quas tenent ab Ecclesia. 


Cum manifestis hereticis a diecesi Agennensi diuina prouidentia depulsis, quidam credentes et fautores eorum latitent in eadem ecclesiarum et ecclesiasticorum uirorum molestationibus insistentes, sicut uenerabilis frater noster Agennensis episcopus proposuit coram nobis, presentium uobis auctoritate mandamus quatenus eis qui legitime conuicti fuerint super huiusmodi prauitate feodis,  possessionibus, et bonis aliis que ab ecclesiis detinent spoliatis, eadem ad ius et potestatem ecclesiarum ad quas pertinent deuoluantur, penam consimilem ecclesiarum agricolis et hominibus infligentes qui conuicti fuerint super heretica prauitate. Quod si non omnes, etc., tu, frater episcope, cum eorum altero, etc.

Datum Laterani, u Kal. Februarii, pontificatus nostri anno duodecimo.



CLXXIII. AGENNENSI EPISCOPO. Eiusdem argumenti cum epistola 170. 

Cum esset dilectus filius nobilis uir R. comes Tolosanus in nostra presentia constitutus, aduersus  eum proposuisti querelam quod a te ac tuis ecclesiis albergarias et procurationes indebitas exigebat. Quia igitur ipse illas, sicut a bone memorie magistro Milone notario nostro, apostolice sedis legato, in mandatis dignoscitur recepisse, propria liberalitate remisit, nos remissionem huiusmodi approbantes, auctoritate presentium inhibemus ne quis te aut ecclesias tuas super albergariis et procurationibus huiuscemodi molestare presumat, sed tu pariter et successores tui earum immunitate perpetuo gaudeatis. Nulli ergo omnino hominum liceat hanc paginam nostre inhibitionis infringere, etc., usque incursurum.

Datum Laterani, Iu Non. Februarii, pontificatus  nostri anno duodecimo.



CLXXIu. CAPITULO ECCLESIAE SANCTI CAPRASII AGENNENSIS. Super eodem. 

Cum esset dilectus filius nobilis uir R. comes Tolosanus in nostra presentia constitutus, Stephanus canonicus et procurator uester aduersus eum proposuit questionem quod ab ecclesia uestra albergarias et procurationes indebitas exigebat. Quia igitur, etc., in eumdem fere modum ut in alia, usque incursurum.

Datum Laterani, Iu Non. Februarii, pontificatus nostri anno duodecimo.



CLXXu. CAPITULO ECCLESIAE DE MANSO. Super eodem. 


Cum esset dilectus filius nobilis uir R. comes Tolosanus in nostra presentia constitutus, aduersus eum uenerabilis frater noster Agennensis episcopus procurator uester proposuit questionem quod a uobis albergarias et procurationes indebitas exigebat. Quia igitur ipse illas, sicut a bone memorie magistro Milone notario nostro, apostolice sedis legato, in mandatis dignoscitur recepisse, propria liberalitate remisit, nos remissionem huiusmodi approbantes, auctoritate presentium inhibemus ne quis uos super albergariis et procurationibus huiuscemodi  molestare presumat, sed uos pariter et successores uestri earum immunitate perpetuo gaudeatis. Nulli ergo omnino hominum liceat hanc paginam nostre inhibitionis infringere uel ei, etc., usque incursurum.

Datum Laterani, XI Non. Februarii, anno duodecimo.



CLXXuI. PRIORI MEDICINI CLUNIACENSIS ORDINIS. Super eodem. 

Cum esset dilectus filius nobilis uir R. comes Tolosanus in nostra presentia constitutus, aduersus eum P. monachus procurator tuus proposuit questionem quod a te albergarias et procurationes indebitas  exigebat. Quia igitur ipse illas, etc., in eumdem fere modum ut in alia, usque incursurum.

Datum Laterani, Non. Februarii, anno duodecimo.



CLXXuII. EPISCOPO ET S. DE AUNES ARCHIDIACONO OSCENSIBUS, ET DECANO TIRASONENSI. De electione episcopi Pampilonensis. 

Cum olim tam contra illegitimum processum electionis uenerabilis fratris nostri Pampilonensis episcopi quam etiam contra personam ipsius, qui de Simoniaca prauitate, dilapidatione, lapsu carnis, et quibusdam aliis excessibus culpabilis dicebatur, multa fuissent nostris auribus intimata, uenerabili  fratri nostro Aquensi episcopo et dilectis filiis abbati de Oliua Pampilonensis diecesis et R. de Luco archidiacono Baionensi dedimus in preceptis ut ad Pampilonensem Ecclesiam accedentes, tam super premissis quam aliis proponendis siue contra episcopum siue pro defensione ipsius ipsius inquirerent diligentius ueritatem, et que inuenirent fideliter redigentes in scriptis, ad nos sub sigillis propriis destinarent. Qui iuxta mandatum nostrum ueritatem super propositis inquirentes, depositiones ipsorum per quos inquisitio facta fuit ad nostram transmiserunt presentiam consignatas. Nuper autem Hel. procuratore dicti episcopi et S. Pampilonensi canonico propter hoc apud sedem apostolicam constitutis, procurator ipse duodecim ex testibus introductis,  scilicet G. de Leotz et . . Roscide uallis priores, L. de Tafalia et S. de Lios archidiaconos, P. de Nauas cantorem, et A. de Ponte, P. de Leoz, P. de Andrequiam, I. Lupi, I. Martini, S. Petri, et Garsiam canonicos Pampilonenses, proposuit repellendos, utpote conspiratores et criminosos ac inimicos episcopi capitales: quod se tempore opportuno asseruit probaturum, adiungens episcopum ipsum super premissis omnibus premonitum non fuisse. uerum parte altera respondente quod per testes alios, in quos procurator ipse nichil obiecerat, que contra episcopum proposita fuerant probabantur, depositiones easdem publicari fecimus et inspici diligenter. Sed idem S. postmodum requisitus a nobis an illorum depositionibus quibus nichil opponebatur  uellet esse contentus, respondit male decisionem negotii prorogari quam depositionibus illorum non uti in quos predicta obiecerat procurator, per quas utique que fuerant obiecta episcopo euidentius asserebat esse probata. Nos igitur de utriusque partis assensu idem negotium sub hac forma uobis duximus committendum, attestationes easdem sub bulla nostra uobis transmittentes inclusas, ut nisi predicti duodecim testes ab episcopo fuerint legitime reprobati, uos depositionibus omnium, uel si aliqui forsitan reprobati fuerint, residuorum dictis diligenter inspectis, si ea que obiecta fuerunt  episcopo memorato uel eorum aliquod quod sufficiat ad condemnationem ipsius probata legitime fuerint, uos eumdem sublato appellationis obstaculo a Pampilonensi Ecclesia remouere curetis, facientes eidem de persona idonea per electionem canonicam prouideri, contradictores per censuram ecclesiasticam compellendo. Quod si nichil probatum fuerit quod sufficiat ad condemnationem episcopi memorati, uos ab impetitione prefati canonici absoluatis eumdem. Quia uero nobis est aliquatenus de dilapidatione suspectus, uolumus et mandamus ut circa temporalium administrationem dilectos filios maiorem priorem, R. archidiaconum de Longuida, et A. de Ponte canonicum Pampilonensem coadiutores interim assignetis eidem, sine quibus de bonis episcopalibus  disponere nichil possit, et ipsi sibi circa distractionem eorum nullum presumant adhibere consensum. Quod si alterutra partium maluerit per nostram sententiam negotium diffiniri, uos ipsum sufficienter instructum ad nostram presentiam remittatis, prefigentes partibus terminum competentem quo nostro se conspectui representent recepture a nobis, dante Domino, iudicium equitatis. Quod si non omnes, etc., tu ea, frater episcope, cum eorum altero, etc.

Datum Laterani, III Idus Februarii, pontificatus nostri anno duodecimo.



APPENDIX LIBRI DUODECIMI.



CLXXuIII. EPISCOPO REGENSI, CISTERCIENSI ABBATI, ET MAGISTRO MILONI, APOSTOLICAE SEDIS LEGATIS. Eis committitur tutela ciuium Montispessulani. 


Quanto Montispessulani homines nunc et hactenus sese mundos conseruasse noscuntur et nobis et apostolice sedi se semper exhibuere deuotos, tanto nos decet sollicitius prouidere ne per alicuius praue suggestionis astutiam ab his qui orthodoxe fidei zelo succensi ad expugnandos hereticos se accingunt quidquam iniurie patiantur. Quapropter discretioni uestre per apostolica scripta mandamus quatenus homines memoratos et terram eorum, tanquam uiros Catholicos et Ecclesie Romane deuotos,  in quibus expedit confouendo, non permittatis eos a fideli exercitu signatorum in aliquo contra iustitiam molestari.

Datum Laterani, Kalendis Martii, pontificatus nostri anno duodecimo.



CLXIX. MICHAELI ABBATI SANCTI MICHAELIS DE uERRUCA, EIUSQUE FRATRIBUS TAM PRAESENTIBUS QUAM FUTURIS REGULAREM uITAM PROFESSIS IN PERPETUUM. De confirmatione priuilegiorum. 

Cum omnibus ecclesiis et personis ecclesiasticis  debitores ex apostolice sedis auctoritate existamus, illis tamen attentius prouidere non conuenit, et eas a prauorum incursibus hominum defensando arctiori debemus caritate diligere quas beato Petro et sancte Romane Ecclesie non est dubium specialius adherere et tanquam iure proprio subiectas esse. Eapropter, dilecti in Domino filii, uestris iustis postulationibus clementer annuimus, et beate Marie semper uirginis ac sancti Michelis monasterium, in quo diuino mancipati estis obsequio, ad exemplar predecessorum nostrorum felicis recordationis Paschalis, Innocentii, Eugenii, Adriani, Urbani et Clementis Romanorum pontificum sub beati Petri et nostra protectione suscipimus et presentis scripti priuilegio communimus, statuentes ut idem cenobium  et monachi ad ipsum pertinentes ab omni secularis seruitii sint infestatione securi, omnique mundane oppressionis grauamine liberi in sancte religionis obseruantia, Domino cooperante, persistant, nec ulli alii nisi Romane atque apostolice sedi, cuius iuris est locus ipse, aliqua teneantur occasione subiecti. Preterea quecunque bona, quecunque possessiones a bone memorie Hugone duce atque marchione ipsius cenobii fundatore seu ab aliis Dei fidelibus eidem loco pro animarum suarum remedio sunt collate, uniuersa etiam que inpresentiarum idem cenobium iuste et canonice possidet, aut in  futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, cum omnibus decimis tam dominicatuum quam earum rerum quas coloni possident, duntaxat ex proprio iure, sicut eas a quadraginta retro annis prefatum monasterium quiete et inconcusse habuisse dignoscitur, firma uobis uestrisque successoribus et illibata permaneant. In quibus hec propriis duximus exprimenda uocabulis: Locum ipsum in quo prefatum monasterium situm est cum omnibus pertinentiis suis, ecclesiam Sancti Nicolai secus muros Pisane ciuitatis, cum cemeterio, parochia et oblationibus, ceterisque ad eam pertinentibus, ecclesiam Sancti Leonardi positam in Pratuscello, saluo iure Pisane  Ecclesie, hospitale Sancti Nicolai iuxta eamdem ecclesiam Sancti Leonardi positum, ecclesiam Sancte uiuiane iuxta fluuium Serchi, ecclesiam Sancte Marie in Monticulo, ecclesiam Sancte Marie de Ponticulo super fluuium Arni, ecclesiam Sancti Christophori in pede montis, ecclesiam Sancti Laurentii in silua longa montis, ecclesiam Sancti Hilarii in silua longa, capellam sancti Petri in ualle, capellam Sancti Bartholomei de Gucciano, patronatum ecclesie Sancti Petri a Farneti, quidquid iuris habetis in ecclesia Sancti Martini de Crespignano, uillam de Montemagno, Callare de stagno quod dicitur Bordone, et quidquid inpresentiarum loco uestro pertinere cognoscitur in uico, in Beuiti, in Selcia, in Cintoria, in Blentina, in Monticulo,  in territorio, in uada, in collinis, in aqua uiua, in Caprona, in Crispignano, in Macagio, in Sambra, in Grecciano. Placitum quoque de uilla de Montemagno et de Bethano, et totum placitum quod habetis a Calci, a Caprona usque ad Ceule, tibi tuisque successoribus regularibus regendum, disponendum, possidendumque firmamus. Pratum quoque uicalterii, et id quod bone memorie Baldus quondam Pisanus archiepiscopus uestro monasterio in concambium noscitur tradidisse, nos uobis auctoritate apostolica confirmamus, ita quod nullus archiepiscopus uel aliqua persona super his deinceps uos molestare presumat, saluo super decimis moderamine concilii generalis. Liceat quoque uobis clericos  uel laicos liberos et absolutos a seculo fugientes recipere et eos sine contradictione aliqua in uestro collegio retinere. Prohibemus ne ulli fratrum uestrorum post factam in eodem loco professionem, nisi arctioris religionis obtentu, sit fas sine abbatis sui licentia de eodem loco discedere. Discedentem uero absque communium litterarum cautione nullus audeat retinere. Cum autem generale interdictum terre fuerit, liceat uobis ianuis clausis, non pulsatis campanis, exclusis excommunicatis et interdictis, suppressa uoce, dummodo causam non dederitis interdicto, diuina officia celebrare. Chrisma uero, oleum sanctum, etc., usque Catholico suscipietis episcopo. Ad hec adiicimus ut nulli episcoporum facultas sit predicti cenobii et eiusdem ecclesiarum monachos  et conuersos seu familiam regulari professioni obnoxiam, que intra ipsam uerruce arcem ad monasterii custodiam commorantur, interdicto uel excommunicationi subiacere; siquidem in debita sancte Romane Ecclesie fidelitate persistant. Prohibemus etiam ne ullus in dicta ecclesia Sancti Michelis et Sancte Marie aut eius officinis aliquam uiolentiam audeat exercere. Sepulturam quoque ipsius loci liberam esse decernimus, ut eorum deuotioni et extreme uoluntati qui se illic sepeliri uoluerint, nisi forte excommunicati uel interdicti sint aut etiam publici usurarii, nullus obsistat, salua tamen iustitia illarum ecclesiarum a quibus mortuorum corpora assumuntur. Obeunte uero te, etc., usque uel fratrum maior pars consilii sanioris secundum Dei  timorem et beati Benedicti Regulam, siue de suo, aut de alieno, si opportunum fuerit, collegio prouiderint eligendum. Electus autem ad sedem apostolicam benedicendus accedat. Decernimus ergo ut nulli omnino hominum liceat prefatam ecclesiam seu monasterium temere perturbare, etc., usque profutura, salua sedis apostolice auctoritate et in supradictis ecclesiis diecesanorum episcoporum canonica iustitia. Ad indicium autem huius a sede apostolica percepte libertatis, et quod idem cenobium beati Petri iuris existit, nobis nostrisque successoribus duos aureos annis singulis persoluetis. Si qua igitur in futurum ecclesiastica, etc., usque subiaceat. Cunctis autem eidem loco, etc., usque inueniant. Amen.

 Datum uiterbii per manum Ioannis Sancte Marie in Cosmidin diaconi cardinalis S. R. E. cancellarii, uII Idus Iunii, indictione XII, Incarnationis Dominice anno 1209, pontificatus uero domini Innocentii pape III anno duodecimo.



CLXXX. DILECTIS FILIIS DOCTORIBUS ET UNIuERSIS SCHOLARIBUS PARISIENSIBUS. Confirmat eorum statuta. 

Quoties pro communi utilitate aliqua statuuntur per que paci ac tranquillitati consultum ac publice  honestatis et honoris procuratur augmentum, conueniens est et decens ut eadem ab omnibus irrefragabiliter obseruentur. Cum igitur, sicut accepimus, quidam ex uobis ad tractanda negotia uniuersitatis uestre communiter deputati statuta et ordinationes et alia que utilitati et honori uestro congruere noscuntur certa pena et iuramentis interpositis decreuerint obseruanda, uniuersitatem uestram rogamus, monemus et hortamur attente, per apostolica scripta mandantes quatenus si est ita, statuta et ordinationes predictas et alia perinde ordinata studeatis inuiolabiliter obseruare.

Datum Anagnie, Iu Nonas Iulii, pontificatus nostri anno duodecimo.



CLXXXI. BARTHOLOMAEO EPISCOPO THEATINO, EIUSQUE SUCCESSORIBUS CANONICE SUBSTITUENDIS IN PERPETUUM. De confirmatione priuilegiorum. .


In eminenti sedis apostolice specula, disponente Domino, constituti, ex iniuncto nobis a Deo apostolatus officio fratres nostros episcopos sincera caritate diligere et Ecclesiis sibi commissis suam debemus iustitiam conseruare, pro ipsorum quoque statu nos oportet satagere, atque eorum quieti salubriter, auxiliante Domino, prouidere. Eapropter, uenerabilis in Christo episcope, tuis iustis postulationibus clementer annuimus, et ad exemplar felicis memorie Nicolai, Paschalis, Eugenii, Alexandri et  Clementis predecessorum nostrorum Romanorum pontificum beati Thome Theatinam Ecclesiam, cui, Domino auctore, preesse dignosceris, sub beati Petri et nostra protectione suscipimus et presentis scripti priuilegio communimus, statuentes ut quascunque possessiones, quecunque bona, etc., usque permaneant; in quibus hec propriis duximus exprimenda uocabulis: Parochiam Theatine ecclesie, sicut antiquis et iustis limitibus terminatur, scilicet a Staffilo inter montes, et ipso monte de Ursa, et quomodo pergit in Cola, et ponit terminum in aqua subtus terra usque ad aquam Sonutam, et quomodo pergit in Cola, et ponit terminum in aqua subtus terra usque ad aquam Sonutam, et quomodo pergit  usque in montem de Teste, et cadit per Crinis montem, et qualiter pergit usque montem Sclaui, et quomodo pergit in ipsum flumen quod dicitur Triguum usque ad littora maris, et per littora maris usque in Piscariam, et redit in priorem finem, uidelicet in priori Staffello. Preterea ipsam Theatinam ciuitatem, castellum Triuilianum, uillam Magnam, Montem Filardi, castellum Orui, castellum Mucela, castellum Sancti Pauli, castellum quod dicitur Furca, castellum Genisteale, castellum Sancti Cesidii, cum eorum pertinentiis. Ultra Piscariam uero castellum montis Siluani, ecclesiam Sancte Marie in Rigoli, castellum Sculcule, castellum Lastiniam, ecclesiam Sancte Marie de Palatio, ecclesiam Sancti Iusti cum pertinentiis suis. In Aterno plebem Sancti Leguntiani  et Domitiani, ecclesiam Sancti Thome, Sancti Saluatoris, ecclesiam Sancte Ierusalem et ecclesiam Sancti Nicolai, cum omnibus earum pertinentiis. Decimam pontis et portus Nicini. In Bucelania ecclesias Sancti Saluatoris et Sancti Angeli, cum decimis comitis. Plebem Sancti Siluestri. Decimas comitis in castello Sancti Angeli, in castello Trium-Fontium, et decimas castellorum que in Theatino episcopatu sub dominio comitis Roberti de Rotello fuerunt, et quod Theatina ecclesia in castello Septi tenet, ecclesiam Sancte Marie in Bari, ecclesiam Sancti Blasii in Lanciano, monasterium Sancti Martini de Palectu, ecclesiam Sancti Deciri in Atissa cum omnibus pertinentiis suis, monasterium Sancti Ioannis in Aoclano, monasterium  Sancti Angeli in Comacula cum omnibus pertinentiis suis. In monte Oderisii ecclesiam Sancti Nicolai, et medietatem ecclesie Sancte Marie, ecclesiam Sancti Saluatoris, et ecclesiam Sancti Petri cum pertinentiis earum, monasterium Sancti Mauri cum beneficio suo, monasterium Sancti Salui, ecclesiam Sancti Nicolai de Eremitorio. In Ortona ecclesiam Sancte Marie et Sancti Georgii cum earum pertinentiis, monasterium Sancte Marie in basilica. In ciuitate Luparelli plebem Sancti Petri cum pertinentiis suis, monasterium Sancti Mandi in Palatio, ecclesiam Sancti Iacobi de Turcella cum pertinentiis suis, monasterium Sancti Pancratii, monasterium Sancte Marie de Lecto cum casali aliisque ad ipsum pertinentibus, monasterium Sancti Martini in ualle,  monasterium Sancti Iusti in Decosule. In castra Gessi plebem Sancte Marie cum pertinentiis suis, plebem Sancti Martini filiorum Tresidii, ecclesiam Sancte Marie de Casa Candidilla, ecclesiam Sancti Petri in castro Lori, ecclesiam Sancte Marie in Biario, ecclesiam Sancti Blasii, monasterium Sancti Petri in campo, ecclesiam Sancti Nicolai de Suanno uiculo, ecclesiam Sancte Marie de Lacento in Abbateio, plebem Sancti Martini cum pertinentiis suis, ecelesiam Sancti Ioannis de plebe, plebem de Iuliano, plebem Sancti Cecolidi, plebem de Pizzo Corbario, ecclesiam Sancte Lucie de Argelli, ecclesiam Sancti Lini, plebem de Orcula, plebem Sancte Marie in ualle, plebem Sancte Marie de  Caramanico, plebem Sancti Ioannis de Abbateio, ecclesiam Sancti Cesidii et ecclesiam Sancti Ponti de Sancto ualentino. In castello de Tocco ecclesiam Sancti Eustachii, ecclesiam Sancti Martini de Fara inter montes, ecclesiam Sancti Ioannis de Pedara, ecclesiam Sancti Nicolai de Cantalupo, ecclesiam Sancti Saluatoris de Linari, ecclesiam Sancte Marie de Sparpalia, ecclesiam Sancte Marie de Illice, ecclesiam Sancti Saluatoris de ualle Surda, ecclesiam Sancte Marie de ualle Coruuelli, ecclesiam Sanctissime Trinitatis de Fragne, ecclesiam Sancti Ioannis de uicaldo, cum omnibus pertinentiis earum, ecclesiam Sancti Petri de Troia, et ecclesiam Sancte Marie de Tasso. Decernimus ergo ut nulli omnino hominum liceat predictam Ecclesiam temere perturbare,  etc., usque profutura, saluo beati Petri iure proprietatis et apostolice sedis auctoritate. Si qua igitur in futurum ecclesiastica secularisue persona, etc., usque subiaceat. Cunctis autem eidem loco sua iura seruantibus, etc., usque inueniant. Amen.

Datum Laterani per manum Ioannis Sancte Marie in Cosmidin diaconi cardinalis S. R. E. cancellarii, XIu Kal. Nouemb., indictione XII, Incarnationis Dominice anno 1209, pontificatus uero domini Innocentii pape III anno duodecimo.



CXXXII. ROFFRIDO TITULI SANCTORUM MARCELLINI ET PETRI PRESBYTERO CARDINALI ABBATI CASINENSI. Dantur ei quedam monita.


Dilecti filii, Ioannes et Thomas, monachi Casinenses in nostra proposuerunt presentia constituti quod cum olim inter cetera opera pietatis quibus monasterium Casinense pollebat, hospitale fuerit ibi ad erogandas eleemosynas deputatum, nunc ad tantam tenuitatem est idem hospitale redactum quod possessionibus et tenimentis eius alienatis et illicite distractis, uix aliquid in eo reperitur solite pietatis. Cum autem apostolica dudum fuerit auctoritate statutum ut notarius qui de contractibus monasterii publica conficeret instrumenta, iuramento deberet  astringi ne de possessionibus eius ullum fieret instrumentum preter consensum capituli aut sanioris partis eiusdem, tu, relicto notario, qui monasterio fuerat astrictus huiusmodi, alium sacramento assumpsisti, per quem in detrimentum monasterii supradicti nonnulla sunt instrumenta confecta. Murationes et castra insuper, que semper consueuerunt per monachos custodiri, de quo graue, quod absit! posset monasterio incommodum euenire, laicorum custodie commisisti. Fideles etiam monasterii nonnunquam datiis et talliis aggrauasti, cum nec tibi  nec eidem monasterio expediret. Quia igitur hec, sic uera sunt, conniuentibus nec uolumus nec debemus oculis preterire, discretionem tuam monemus  attentius et per apostolica scripta precipiendo mandamus quatenus hospitale predictum iuxta monasterii facultates ad solitas eleemosynas reformare procurans, que de possessionibus et tenimentis ipsius illicite sunt distracta legitime ad ipsum studeas reuocare. Notarium uero, quem ab exsecutione commissi sibi officii remouisse diceris in preiudicium monasterii, uel resumas ad ipsum, uel illum quem postmodum assumpsisti prelibatum iuramentum monasterio facias exhibere, instrumenta illa que per eum in detrimentum ipsius confecta dicuntur, sicut iustum est, infringi facere non postponens, et memorata castra, sicut ter iam tibi dicimur iniunxisse, remotis laicis ab eisdem, reducas ad custodiam monachorum, homines abbatie datiarum uel talliarum  indebita non presumas exactione grauare; presertim ea que in utilitatem non fuerint monasterii conuertenda, monachos uero, in quorum aliquos interdum diceris ultra quam deceat efferuescere, nec capi facias enormiter nec expelli; sed si quos in aliquo constiterit excessisse, in eorum correptione regularis discipline modestiam non excedas, ut erga subditorum languores uidearis medici uices agere, non in eius penis ipsis languoribus deseuire, sciturus pro certo quod nisi admonitionem nostram curaueris adimplere, nequaquam ea dissimulare poterimus  quin ad ipsa te per officii nostri debitum compellamus.



INNOCENTII III ROMANI PONTIFICIS REGESTORUM SIuE EPISTOLARUM LIBER DECIMUS TERTIUS. PONTIFICATUS ANNO XIII, CHRISTI 1210.



I. SILuANECTENSI EPISCOPO, ET ABBATI LATINIACENSI PARISIENSIS DIeCESIS, ET DECANO SILuANECTENSI. Committitur eis causa abbatis Corbeiensis. 


 Ad petitionem Walteri quondam monasterii Corbeiensis abbatis dilectis filiis magistro scholarum et magistris Roberto de Corzon et P. canonicis Nouiomensibus eiusdem loci a nobis dudum correctione commissa, ipsi bis ad idem monasterium accedentes, quibusdam correctis ibidem, nonnulla que statuenda fuerant statuerunt, inquisitionis instantiam quorumdam impediente malitia retardando,  ad quorum contumaciam reprimendam seculare intendebant brachium inuocare. uerum dilectus filius noster Guala, Sancte Marie in Porticu diaconus cardinalis, tunc apostolice sedis legatus, interim ad idem ueniens monasterium, supradicto Waltero presente nec reclamante, super statu monasterii memorati cepit inquirere diligenter, et cum inquisitione finita predictum Walterum Parisius euocasset propositurum contra inquisitionem eamdem si quid rationabiliter duceret proponendum, idem W. presentiam eius adiens allegauit quod in monasterii correctione procedere non ualebat, que predictis iudicibus prius fuerat auctoritate nostra  commissa, et cardinalem ipsum ex iustis causis se asserens habere suspectum, uocem ad nos appellationis emisit. Porro cardinalis inspectis his que probata fuerant contra eum, de consilio peritorum ipsum amouit a regimine abbatie, dando fratribus eiusdem loci liberam facultatem alium eligendi. Qui dilectum filium Ioannem abbatem Corbeiensem, tunc priorem de Argentolio, uirum prouidum et honestum, elegerunt concorditer in abbatem. Cum autem dictus W. postmodum ad sedem apostolicam accessisset, asserens se per cardinalem ipsum quorumdam falsis suggestionibus circumuentum ab abbatia sine rationabili causa remotum, nos eiusdem cenobii tranquillitati paterna sollicitudine prouidere uolentes, uenerabilibus fratribus nostris archiepiscopo  Remensi et Atrebatensi episcopo dedimus in mandatis ut ad compositionem inter eumdem W. et substitutum ei darent studium et operam efficacem, alioquin tam per iam dictum legatum quam per alios inquirerent diligentius ueritatem, et eam nobis usque ad festum sancti Remigii proximo tunc uenturum fideliter intimarent, ut per eorum relationem certiores effecti, procederemus in eodem negotio prout procedendum utilius uideremus. Qui cum super reformatione pacis proficere nequiuissent, sicut ex litteris eorum accepimus, processerunt ad inquirendum super premissis omnibus ueritatem, testibus ab utraque parte receptis; et ea que tam per se quam per cardinalis inquisitionem inuenerant nobis sub sigillis propriis transmiserunt.  Nuper autem prefatis W. atque I. in nostra propter hoc presentia constitutis, idem W. quod a legato post appellationem ad nos interpositam factum fuerat petiit reuocari, allegans quod, cum correctio monasterii fuerit iudicibus memoratis iniuncta, et ipsi quibusdam correctis, et nonnullis statutis ibidem, aliorum correctionem ex causa duxerint rationabili differendam, cardinalis interim de iure non potuit procedere ad eamdem, cum generale mandatum non deroget speciali. Ad quod fuit ex aduerso responsum quod, cum, W. presente nec reclamante, ad inquisitionem processerit cardinalis, idem W. uidetur in hoc tacite consensisse ut inquisitione facta corrigeret cardinalis que corrigenda uideret. Contra quod idem W. taliter proponebat, quod licet statim  ut cepit inquirere cardinalis, non duxerit reclamandum, credens eum nolle procedere contra ipsum, sed absque sui grauamine aliquid in Ecclesia utiliter ordinare, postquam tamen euocatus ab ipso cognouit quod aduersus eum procedere intendebat, eius declinauit examen, ad nostram audientiam appellando. Proposuit insuper pars aduersa quod cum predicti iudices omisissent in monasterii correctione procedere, ac periculum traheret ad se mora, cardinalis ipse, ad quem spectabat ex iniuncto sibi legationis officio cura eius, ad reformationem ipsius loci interponere potuit partes suas. Cum enim secundum iuris ciuilis auctoritatem, in  illis etiam casibus in quibus solemnis ordo iudiciarius obseruatur, in criminali causa ultra biennium a contestatione litis non sit eius instantia protrahenda, et nos quoque consulti quandiu delegatus a nobis, qui sententiam tulerat, iurisdictionem suam interponere ualeat ut sententie pareatur, respondisse noscamur quod usque ad annum integrum iurisdictionem sibi commissam ad exsequendum sententiam ualeat exercere, dictis iudicibus differentibus in correctione procedere, cum iam decem et septem essent menses elapsi ex quo noscuntur mandatum apostolicum recepisse, ac de criminibus, licet non criminaliter ageretur, correctioni non immerito cardinalis insistere potuit memorate  . Sed ad hoc altera pars respondit quod hoc colorem  excusationis haberet si predicti iudices a legato commoniti ad correctionem procedere neglexissent. In quo casu eorum forte defectus per diligentiam potuisset legati suppleri, sicut de metropolitano in canonibus legitur quod tunc demum ea potest facere que ad suffraganeos pertinent cum illa suffraganei negligunt adimplere.

His igitur et aliis que utraque pars proponere curauit auditis, inquisitione utraque, cardinalis uidelicet et archiepiscopi, et episcopi predictorum, diligenter inspecta, intelleximus ex depositionibus iuratorum quod cum tempore promotionis ipsius W. octo millium librarum debito monasterium grauaretur, et non multo tempore post idem debitum  usque ad duo millia librarum fuerit diminutum, nunc tamen usque ad sex millium librarum summam excreuit, cum, sicut prius contigerat, de prouentibus monasterii debitum potius diminui debuerit quam augeri, nisi rectoris incuria obstitisset. Et quamuis ad excusationem suam proposuerit idem W. quod propter expensas factas in causa quam contra Cluniacense monasterium habuit, in qua quemdam prioratum euicit, idem fuerat debitum augmentatum, fuit tamen ei ex aduerso responsum quod propter expensas illas debitum interim augmentari non debuit, cum propter hoc possessiones quasdam eiusdem obligauerit prioratus, maxime cum in eiusdem prosecutione negotii uix expense fuerint mille libre. Adiecit etiam dictus W. quod  occasione cuiusdam domus quam in uilla Corbeie de nouo construxerat, debitum supradictum excreuit. Ad quod pars aduersa respondit quod ex prouentibus monasterii expensas huiusmodi facere potuit absque onere debitorum, presertim cum propter hoc non modicum auxilium a burgensibus fuerit eidem impensum. Preterea cum ex confessione ipsius constiterit quod in capitulo prestiterat iuramentum ne debitum de nouo contraheret, ac postea contraxerit debitum contra iuramentum proprium ueniendo, sicut testes deponunt, argui de periurio uidebatur. Ad quod idem W. hoc modo respondit, quod etsi primo huiusmodi prestiterit  iuramentum, postea tamen quoddam factum fuit in capitulo constitutum, per quod iuramentum exstitit relaxatum. Sed contra hoc pars altera replicauit quia, cum non constiterit quod per tale statutum reuocatum fuerit iuramentum, et appareret eumdem W. non solummodo iuramentum de debito non contrahendo prestasse, sed uenisse postea contra illud, manifeste liquebat ipsum reatum periurii incurrisse. Sed et ipsius insufficientia et negligentia dissoluta uidebantur manifeste probari. Et quanquam aliqui testium eum, quantum in se, dixerint esse bonum, nulli tamen deposuerunt expresse quod utilis esset eius prouisio monasterio sepedicto. Cum ergo nobis de talibus fuerit sufficiens in tali negotio facta fides propter que prefatus W. erat merito amouendus,  etsi restituendus foret propter iudiciarium ordinem non seruatum, ob causas tamen predictas ipsum prouidimus manere priuatum regimine abbatie; Ioannem nichilominus supradictum, quem pro eo quod, prefato W. propter iuris ordinem non seruatum quodammodo inordinate remoto, intelleximus ob eamdem causam per consequentiam minus legitime substitutum, per sententiam amouentes: quem quia non propter persone uitium uel defectum, sed propter iuris solemnitatem, sicut premissum est, pretermissam amouimus, ipsum postmodum restituimus in abbatem, et memorato W. in loco qui dicitur Guidoc cum pertinentiis suis in imperio constitutis iussimus prouideri, ita uidelicet quod ibi cum uno Corbeiensi monacho commoretur, et  censum quinque marcarum ad pondus Coloniense in festo Purificationis beate uirginis abbati et successoribus suis annuatim persoluat, et personatibus ac ecclesie eiusdem baliue iamdicti abbatis et successorum suorum donationi libere reseruatis, eisdem fidelitates et homagia liberorum hominum eorumdem locorum debeant exhiberi, ac in iuramento fidelitatis quod eisdem fuerit prestitum exprimetur quod iidem homines supradictum W. super sue prouisionis prouentibus nullatenus damnificare presumant; ita uidelicet quod et ipse W. super indemnitate predicte baliue, ne ipsam dilapidet, corporale prebeat iuramentum. Si quid autem post sententiam nostram super utriusque amotione prolatam circa  electionem abbatis, quam in prolatione ipsius sententie nostre duximus prouidentie reseruandam, a Corbeiensibus monachis uel quolibet alio in eiusdem abbatis preiudicium fuerit attentatum, id decernimus non ualere. Quocirca discretioni uestre per apostolica scripta mandamus quatenus quod a nobis est pro ipsius monasterii utilitate prouisum faciatis appellatione remota inuiolabiliter obseruari, corrigentes circa priorem et monachos et prioratus monasterii memorati cum consilio abbatis ipsius que secundum Deum et beati Benedicti Regulam fuerint corrigenda, et statuentes ibidem quod regulare fuerit et honestum, contradictores, si qui fuerint, uel rebelles per censuram ecclesiasticam appellatione  postposita compescendo. Quod si non omnes, etc., duo uestrum ea nichilominus exsequantur.

Datum Laterani, uII Kalend. Martii, pontificatus nostri anno tertio decimo.



II. SANCTI PETRI LATINIACENSIS ET CAROLI-LOCI ABBATIBUS PARISIENSIS ET SILuANECTENSIS DIeCESUM, ET DECANO SILuANECTENSI. De eodem argumento. 

Cum sicut dilectus filius abbas Corbeiensis nostris auribus intimauit monasterium sibi commissum in spiritualibus et temporalibus non modicam incurrerit lesionem, discretioni uestre per apostolica scripta mandamus quatenus ad ipsum personaliter accedentes,  ad leuamen ipsius monasterii ac prioratuum eius monachos quos et quo transferendos uideritis, potestate seculari ad hoc, si opus fuerit, inuocata, donec monasterium respirare ualeat inter angustias imminentes, in aliis monasteriis ordinis consimilis collocetis, duos aut tres religiosos monachos, quos de alienis monasteriis duxeritis euocandos, ad reformationem ordinis inducentes ibidem, et abbates nichilominus ad quorum ecclesias ipsos duxeritis transmittendos ad receptionem eorum, si necesse fuerit, censura canonica, sublato appellationis obstaculo, compellentes. Quod si non omnes, etc., duo uestrum, etc.

Datum Laterani, u Kalend. Martii, anno tertio decimo.



III. EPISCOPO ET DECANO ET R. DE SANCTO MEDARDO CANONICO SILuANECTENSIBUS. De eodem negotio. 


Cum dilectus filius abbas Corbeiensis ad nostram presentiam, ut Ecclesie sue procuraret negotia, duxerit accedendum, pati aliquatenus non debemus ut si quid, postquam iter arripuit ad nostram presentiam ueniendi, a quoquam est in ipsius Ecclesie grauamen et sui preiudicium attentatum, obtineat firmitatem. Ideoque discretioni uestre, per apostolica scripta, mandamus quatenus si quid, postquam idem abbas iter ad nos ueniendi arripuit, attentatum  inueneritis in sui preiudicium et Corbeiensis Ecclesie detrimentum, illud in irritum sublato appellationis obstaculo reuocetis, contradictores per censuram ecclesiasticam appellatione postposita compescentes. Quod si non omnes, etc., tu, frater episcope, cum eorum altero ea, etc.

Datum Laterani, uII Kal. Martii, pontificatus nostri anno tertio decimo.



Iu. R. ABBATI SANCTI MARTINI LAUDUNENSIS PRAEMONSTRATENSIS ORDINIS. Ut monasterii sui sollicitam curam gerat. 

 Intelleximus quod cum antequam esses assumptus  ad regimen abbatie in monasterio tuo fueris laudabiliter conuersatus, ad monasterium Sancti uincentii Laudunensis nigri ordinis accessisti; ubi cum aliquandiu in ipso habitu permansisses, demum ad cor reuersus, de metropolitani et aliorum religiosorum consilio ad primam domum curauisti redire; in qua tandem in regularis obseruantie disciplina taliter Deo et hominibus placuisti quod pro tuorum exigentia meritorum fratres tui te sibi prefecerunt unanimiter in pastorem. Quia igitur in suscepto regimine laudabiliter diceris profecisse, ne occasione more quam in predicto monasterio protraxisti, quasi de ipsa teneram conscientiam retinendo, in suscepte administrationis exsecutione tepescas  , attendentes quod in canone  cautum est ne quis  canonicus regularis, nisi, quod absit! publice lapsus fuerit, efficiatur monachus, et si factus fuerit, ad ordinem canonicum reuertatur, ultimus in choro manendo, cucullam in memoriam delaturus, discretionem tuam monemus attentius et hortamur, per apostolica tibi scripta mandantes quatenus circa curam gregis tibi commissi sollicitudinem gerere studeas indefessam, et taliter sequentia bona continuare prioribus quod dignum exinde possis a Deo meritum exspectare.

Datum Laterani, uII Kal. Martii, pontificatus nostri anno tertio decimo.



u. RODERICO TOLETANO ARCHIEPISCOPO HISPANIARUM PRIMATI, EIUSQUE SUCCESSORIBUS CANONICE SUBSTITUENDIS IN PERPETUUM. De confirmatione priuilegiorum. 


Sacrosancta Romana Ecclesia in beato Petro apostolorum principe ab ipso Saluatore omnium Domino Iesu Christo, caput est Ecclesiarum omnium constituta. Unde membra non decet a capite dissidere, sed eminenti rationi et superne prouisioni capitis obedire. Moderatrix autem discretio capitis, singulorum membrorum officiosas actiones considerans, unicuique ius et ordinem a natura constitutum conseruat, et quibuscunque nobilibus uenustatis sue dignitatem sine inuidia sociali caritate custodit. Hac igitur ratione prudenter inducti, iura nobilis et famose  Toletane Ecclesie apostolice sedis proprie ac specialis filie conseruare uolentes, tuis, uenerabilis frater Roderice, quem uera in Christo caritate diligimus, rationabilibus postulationibus paterne pietatis affectu duximus annuendum. Ideoque per presentem priuilegii paginam, ad exemplar felicis recordationis Urbani, Gelasii, Calixti, Honorii, Eugenii, Adriani, Alexandri I, Alexandri II, Alexandri III, Urbani et Celestini predecessorum nostrorum, primatus dignitatem per Hispaniarum regna tibi et Ecclesie Toletane auctoritate apostolica confirmamus, teque primatem presules Hispaniarum respicient, et ad te referent si quid inter eos dignum  exortum fuerit questione, salua tamen in omnibus apostolice sedis auctoritate. uerum personam tuam in manu nostra propensiori gratia retinentes, censemus ut solius Romani pontificis iudicio eius causa, si qua fuerit, decidatur. Sane Toletanam Ecclesiam presentis priuilegii stabilitate munientes, Complutensem parochiam et Concham ei tanquam metropoli subditas esse decernimus cum terminis suis, nec non et ecclesias omnes quas iure proprio ab antiquo possedisse cognoscitur confirmantes. Episcopales preterea sedes quas inpresentiarum iuste et canonice possides, scilicet Palentiam, Segobiam, Oxomam, Seguntiam, reliquas uero que ab antiquis ei temporibus subiacebant, cum Dominus omnipotens Christianorum restituerit potestati sue dignatione  misericordie, ad caput proprium referendas decreti huius auctoritate sancimus. Porro illarum dieceses ciuitatum que Saracenis inuadentibus metropolitanos proprios amiserunt eo tenore uestre subiicimus ditioni ut quandiu sine propriis metropolitanis exstiterint, tibi ut proprio debeant subiacere, ita quidem ut in sedibus episcopalibus liberam auctoritate nostra habeas potestatem episcopos, in castellis uero et uillis presbyteros instituere, et prout tibi Dominus administrauerit ordinare tam in his episcopatibus qui de antiquis Ecclesie tue terminis esse noscuntur quam in illis qui proprium non habuerint metropolitanum. Si que autem metropoles in statum fuerint proprium restitute, suo queque diecesis  metropolitano restituatur, ut sub proprii regimine pastoris super diuini collatione beneficii glorietur. Preterea quascunque possessiones, quecunque bona predicta Ecclesia Toletana inpresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma tibi tuisque successoribus et illibata permaneant, in quibus hec propriis duximus exprimenda uocabulis: Ecclesiam Sanctorum Iusti et Pastoris, abbatiam Sancte Leocadie, ecclesiam Sancte Marie de Tocha, ecclesiam Sancte Marie de Batres, ecclesiam Sancti uincentii de Monte, ecclesiam Sancte Marie de ualle ecclesiarum, ecclesiam Sancte Marie de ualadelmech,  ecclesiam de Calatraua, castrum quoque Alcala, castrum de Brioga, castrum de Canales, castrum Alfamin, cum pertinentiis eorum. Domum regine in Toleto, cum hereditate sibi pertinente. Domum Sancie sororis illustris memorie regis Aldefonsi, cum hereditate patris sui Raymundi comitis, quam ipsa consensu fratris sui Ecclesie tue donauit et scripto confirmauit. Castrum quoque Bencarentie, et Aldeam que uocatur Azucuch, cum pertinentiis suis, et Alcobrogam. Decimas quoque omnium regalium reddituum de Sancta Eulalia, de Maqueda, de Ascalona. Statuimus etiam ut uniuersi parochie tue fines qui iam Deo auctore a Christicolis habitantur,  uel qui in futurum a Saracenorum potestate, auxiliante Domino, eripientur, omnino integri tam tibi quam tuis successoribus in perpetuum conseruentur. Nomina uero oppidorum que in tua diecesi a Dei fidelibus incoluntur, in presenti pagina duximus adnotanda: Talauera, Alfamin, Makeda, Sancta Eulalia, Hulmus, Canales, Maieritum, Alcala, Wadalfaiara, Fita, Pennafora, Belegna, Uzeda, Talamanca, Butracum, Calatalifa, Ascalona, Zurita, Calatraua, Almoguera, et Alcolea. Decernimus ergo ut nulli omnino hominum liceat prefatam Ecclesiam temere perturbare, aut eius possessiones auferre, ablatas retinere, minuere, seu quibuslibet uexationibus fatigare; sed omnia integra conseruentur eorum pro quorum gubernatione ac sustentatione  concessa sunt usibus omnimodis profutura, salua sedis apostolice auctoritate. Si qua igitur in futurum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita nisi reatum suum digna satisfactione correxerit, potestatis honorisque sui careat dignitate, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte subiaceat ultioni. Cunctis autem eidem loco sua iura seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant.  Amen.

Datum Laterani, per manum Ioannis Sancte Marie in Cosmidin diaconi cardinalis sancte Romane Ecclesie cancellarii, Iu Nonas Martii, indictione XIII, Incarnationis Dominice anno millesimo ducentesimo nono, pontificatus uero domini Innocentii pape III anno tertio decimo.



uI. ARCHIEPISCOPO ATHENIENSI, ET THERMOPILENSI ET SIDONIENSI EPISCOPIS. Ut Ecclesia Corinthiensis reducatur ad ritum Latinorum. 

Cum et alias oues quas habet Dominus nos oporteat  in ouili nobis commisso suis ouibus aggregare, de cura Corinthiorum sollicitudinem decet nos gerere pastoralem, ut cum eorum ciuitas ad dominium Latinorum credatur in proximo peruentura uel iam forsitan peruenisse, oues Domini que sunt ibi, post greges sodalium non uagentur, sed ad unum redeuntes pastorem, et cognoscant eum secundum euangelicam ueritatem, et cognoscantur ab ipso. Quocirca fraternitati uestre per apostolica scripta precipiendo mandamus quatenus si ciuitatem ipsam, uelut ex relatis rumoribus spem concepimus, dilecto filio nobili uiro G. Romanie seneschalco reddere se contingat aut iam reddidit semetipsam, et aliquis  archiepiscopus est in ea, prudenter et efficaciter inducatis eumdem ut ad obedientiam et reuerentiam apostolice sedis ac nostram humiliter conuertatur, iuramentum exhibens super hoc quod exhiberi a talibus consueuit. Qui si forsan id perficere recusauerit, uos eo ab administratione pontificali prorsus amoto, cum pro rei nouitate non possit ex more aliarum Ecclesiarum ad usitatum electionis modum procedi, dilectum filium H. decanum Catalaunensem, uirum utique uita, fama et scientia commendabilem, Ecclesie ciuitatis eiusdem auctoritate nostra sublato cuiuslibet contradictionis et appellationis obstaculo in archiepiscopum assignetis, idipsum facturi si forsan, ut accepimus, eamdem Ecclesiam inueneritis defuncto archiepiscopo destitutam, monendo  clericos, si qui fuerint, ut ei reuerentiam et obedientiam debitam ac deuotam impendant. Alioquin eidem decano potestatem auctoritate apostolica conferatis, amotis illis, instituendi tales in locis ipsorum qui sibi studeant sicut membra capiti per deuotam obedientiam coherere. Contradictores, si qui fuerint, uel rebelles per censuram ecclesiasticam appellatione postposita compescendo. Quod si non omnes, etc., duo uestrum ea, etc.

Datum Laterani, Iu Non. Martii, pontificatus nostri anno tertio decimo.



uII. EPISCOPO uENETENSI. De exemptione monasterii 

  Cum mouisses olim aduersus Rotonense monasterium questionem, asserens monasterium ipsum ac parochiales ecclesias eius ad te de communi iure spectare, utpote in tua diecesi constituta, in eisdem iura tibi episcopalia uindicando, et ex parte monasterii diceretur idem monasterium cum parochialibus ecclesiis suis Romanorum pontificum priuilegiis ab antiquo libertate donatum, super eadem causa frequenter fuerunt littere apostolice impetrate. Denique autem utraque pars in uenerabiles fratres nostros Nannetensem et Briocensem episcopos sub certa pena et iuramento interposito compromisit: qui rationibus utriusque partis auditis, et monasterii priuilegiis diligenter inspectis,  de consilio peritorum illud in capite liberum sententialiter decreuerunt. uerum quia ecclesie parochiales ipsius exempte nullatenus probabantur, pronuntiauerunt easdem ad iurisdictionem tuam sicut alias tue diecesis ecclesias pertinere, nichilominus statuentes ut quatuor procurationes duntaxat tibi a sex ecclesiis monasterii prestarentur, quarum unam perciperes in parochiali ecclesia de Roton, aliam in ecclesia de Sancto Godoalo, aliam in ecclesia de Bani, ac aliam in ecclesia de Langon; ita uidelicet quod abbas et priores ecclesiarum ipsarum tres partes, et capellani quartam partem in procurationibus ipsis ponant, et a duabus ecclesiis, scilicet de  Brim. et Sancti Petri de Roton, quatuor solidos pro singulis procurationibus ad subleuationem suam recipiant capellani. Porro cum monasterium ipsum super iniquitate arbitrii ad audientiam dilecti filii nostri Guale Sancte Marie in porticu diaconi cardinalis, tunc apostolice sedis legati, detulisset postea questionem, asserens illud in Romane Ecclesie preiudicium, ad quam dictum monasterium nullo medio pertinet, inique prolatum, dictus cardinalis illud utraque parte presente cassauit, fratribus monasterii memorati precipiens ut iureiurando super obseruatione ipsius hinc inde prestito non obstante, illud nullatenus obseruarent. Cum autem super hoc nuper dilectus filius magister Rollandus tuus et P. monachus sepedicti monasterii procuratores ad  sedem apostolicam accessissent, et super premissis litigassent aliquandiu coram nobis, demum in priuilegio monasterii nobis exhibito perspeximus contineri monasterium sepefatum, quod beati Petri iuris existit, sedis apostolice priuilegio communitum, in quo subsequenter adiungitur ut in parochialibus ecclesiis monasterii liceat abbati et monachis eiusdem loci, cum eas uacare contigerit, idoneos eligere sacerdotes et diecesano episcopo presentare, qui ei de spiritualibus, illis uero de temporalibus debeant respondere. Ex quibus uerbis arguitur quod etsi dictum monasterium sit exemptum in capite, ipsius tamen parochiales ecclesie nullatenus sunt exempte.

His igitur et aliis que utraque pars proposuit intellectis,  de consilio fratrum nostrorum pronuntiauimus monasterium sepedictum in capite liberum et a tua iurisdictione prorsus exemptum, decernentes parochiales ecclesias eius, que minime probantur exempte, tibi diecesana lege subiectas, uenerabili fratri nostro archiepiscopo Turonensi et dilecto filio abbati Salmuriensi Andegauensis diecesis et magistro scholarum Andegauensi nostris dantes litteris in mandatis ut quod a nobis est sententialiter diffinitum faciant appellatione remota firmiter obseruari, contradictores per censuram ecclesiasticam compescendo. Quia uero ipse parochiales ecclesie in procuratione ab antedictis episcopis pretaxata nimis, sicut asseritur, aggrauantur, ipsis iniunximus  ut si constaret eisdem procurationem ipsam predictis ecclesiis existere onerosam, nisi tu ab ipsis commonitus ad equum uolueris condescendere moderamen, ipsi pensatis facultatibus earumdem procurent eam, sublato appellationis obstaculo, moderari. Nulli ergo omnino hominum liceat hanc paginam nostre diffinitionis infringere uel ei ausu temerario contraire. Si quis autem hoc, etc., usque incursurum.

Datum Laterani, III Nonas Martii, pontificatus nostri anno tertio decimo.



uIII. ABBATI ET MONACHIS ROTONENSIBUS. Super eodem. 


Cum uenerabilis frater noster uenetensis episcopus mouisset olim aduersus Rotonense monasterium questionem, asserens monasterium ipsum ac parochiales ecclesias eius ad se de communi iure spectare, utpote in sua diecesi constituta, in eisdem iura sibi episcopalia uindicando, et ex parte uestra proponeretur idem monasterium etc., ut in alia, usque pronuntiauerunt easdem ad iurisdictionem episcopi sicut alias sue diecesis ecclesias pertinere, nichilominus statuentes ut a sex parochialibus ecclesiis monasterii quatuor procurationes duntaxat eidem  episcopo prestarentur, quarum unam perciperet, etc., usque recipiant capellani. Porro cum uos super, etc., usque apostolice sedis legati detulissetis postea questionem, asserentes illud in Romane Ecclesie preiudicium, ad quam idem monasterium, etc., usque nonobstante illud nullatenus seruaretis. Cum autem propter hoc nuper dilectus filius magister Rollandus eiusdem episcopi et P. monachus monasterii uestri procuratores, etc., ut in alia, usque pronuntiauimus monasterium uestrum in capite liberum et ab episcopi iuridictione prorsus exemptum etc., usque antedicto episcopo diecesana lege subiectas, uenerabili fratri nostro Turonensi archiepiscopo et dilecto filio abbati Salmuriensi, etc., ut in alia usque onerosam, nisi prefatus episcopus uenetensis ab ipsis commonitus  ad equum uoluerit condescendere moderamen, etc., ut in alia usque in finem

Datum, ut in alia.

Scriptum est ipsis super hoc in eumdem fere modum usque moderamen. Nullis litteris obstantibus, si que apparuerint a sede apostolica preter assensum partium impetrate. Quod si non omnes, etc., duo uestrum ea nichilominus exsequantur

Datum, ut in alia.



IX. CAPITULO TOLETANO. Ut procuratorem sui subdiaconi mittant in possessionem canonicatus. 

 Examinata fides et probata deuotio qua se nobis dilectus filius Andreas de Gabiniano subdiaconus et capellanus noster charum exhibuit hactenus et iugiter exhibere non desinit nos inducit ut ad sua commoda promouenda tanto sibi specialius assistamus quanto manifestius hoc exigere sua merita dignoscuntur. Hinc est quod cum placuerit dudum uenerabili fratri nostro Roderico archiepiscopo, dilecto filio Hispano decano, et concanonicis uestris qui cum ipso erant apud sedem apostolicam constituti, ipsum ad preces nostras in fratrem et canonicum recipere coram nobis, nos id tanto gratum habuimus et habemus quanto subdiaconus ipse pro sue merito bonitatis nobis et fratribus nostris charus et acceptus existit. Cum igitur ex hoc non minus Ecclesia in  persona quam persone in Ecclesia credamus esse prouisum uniuersatem uestram rogamus attentius et monemus per apostolica uobis scripta precipiendo mandantes quatenus quod per ipsos liberaliter factum est hilari prosequentes fauore, dictum subdiaconum per procuratorem suum in corporalem possessionem concessi sibi canonicatus inducere procuretis, et cum ad locum residentium sit receptus, uestiarium et alia que percipiunt residentes, per eumdem procuratorem sibi cum integritate debita conferatis iuramento quod fecisse dicimini non obstante, cum illud mandato nostro nec debeat nec possit obstare. Taliter autem preces et preceptum nostrum super hoc studeatis implere quod et idem subdiaconus, qui uobis et Ecclesie uestre in multis esse poterit fructuosus,  ad dilectionem uestram feruentius possit astringi, et nos deuotionem uestram exinde ualeamus non immerito commendare.

Datum Laterani, Kal. Martii, pontificatus nostri anno tertio decimo.



X. HISPANO ECCLESIAE TOLETANAE DECANO. Super eodem. 

Placuit uenerabili fratri nostro Roderico archiepiscopo ac tibi, fili decane, et canonicis Toletanis qui cum ipso erant apud sedem apostolicam constituti, dilectum filium Andream de Gabiniano subdiaconum et capellanum nostrum ad preces nostras in fratrem et canonicum recipere coram nobis. Quod  nos tanto gratum, etc., ut in alia, usque prouisum, dilectos filios Toletanum capitulum per scripta nostra rogauimus attentius et monuimus, nichilominus eis precipiendo mandantes ut quod per dictos archiepiscopum et canonicos liberaliter, etc., usque sibi canonicatus inducant, etc., usque debita conferre procurent, iuramento quod fecisse dicuntur nequaquam obstante, etc., usque obstare. Cum igitur subdiaconus antedictus de tua sinceritate confidens, uices suas super his tibi duxerit committendas, deuotionem tuam rogamus attentius et monemus quatenus ea taliter studeas procurare quod et sibi utile et nobis esse possit acceptum.

Datum, ut in alia per totum.



XI. FERNANDO GONDISALuI MAGISTRO MILITIAE BEATI IACOBI, EIUSQUE FRATRIBUS CLERICIS ET LAICIS TAM PRAESENTIBUS QUAM FUTURIS COMMUNEM uITAM PROFESSIS IN PERPETUUM. De confirmatione priuilegiorum. 


Benedictus Deus in donis suis, et sanctus in omnibus operibus suis, qui ecclesiam suam noua semper prole fecundat, et sic pro patribus filios in ea facit exsurgere, sic a generatione in generationem notitiam nomini sui et lucem fidei Christiane diffundit ut sicut ante ortum solis stelle sese ad  occasum in firmamento sequuntur, ita in ecclesiasticis gradibus generationes iustorum, antequam ueniat dies Domini magnus et horribilis et tenebras nostras ueri solis splendor illuminet, per tempora sibi succedant, et sicut multi sepe per caudam draconis deiiciuntur in terram, ita et per adoptionem spiritus quotidiana fiat reparatio perditorum, et de profundo inferni ad querenda multi celestia erigantur, et ita corpore teneantur in terra ut tanquam ciues sanctorum et domestici Dei cognatione ac desiderio conuersentur in celis. Hoc sane temporibus  felicis recordationis Alexandri pape predecessoris nostri in partibus Hispaniarum de diuino factum munere gratulamur; ubi nobiles quidam uiri peccatorum uinculis irretiti, ex miseratione  illius qui uocat ea que non sunt tanquam ea que sunt, superna gratia sunt afflati, et tacti super multis transgressionibus suis dolore cordis intrinsecus, et preteritorum agentes penitentiam peccatorum, non solum possessiones terrenas, sed et corpora sua in extrema queque dare pericula pro Domino decreuerunt, et ad exemplum Domini nostri Iesu Christi, qui ait: Non ueni facere uoluntatem meam, sed eius qui misit me Patris , in habitu et conuersatione religionis sub unius magistri statuerunt obedientia commorari, eo utique moderamine propositum suum et ordinem temperantes ut quia uniuersa turba fidelium in coniugatos continentesque distinguitur, et Dominus iehsu Christus non solum pro uiris, sed et pro feminis quoque de femina  nasci uoluit et cum hominibus conuersari, habeantur in ipso ordine qui celibem, si uoluerint, ducant uitam, et consilium beati Pauli sequantur qui dicit: De uirginibus autem preceptum Domini non habeo, consilium autem do ,  sint etiam qui iuxta institutionem Dominicam ad procreandam sobolem et incontinentie precipitium euitandum coniugibus suis utantur, et una cum eis ad incolatum superne patrie de conualle lacrymarum et terrena transire peregrinatione nitantur, et lacrymis diluant et operibus pietatis si eos supra fundamentum suum, quod Christus est, pro cura carnis et affectibus liberorum ligna, fenum, stipulam edificare contingat, cum alii expeditiores et continentes edificent aurum, argentum et lapides pretiosos,  et isti tamen et illi militent uni regi, et supra fundamentum celestem unam edificent mansionem, promissione Psalmiste in Domino roborati, qui minora quoque membra Ecclesie confortat, et dicit: Imperfectum meum uiderunt oculi tui, et in libro tuo omnes scribentur . In horum autem fidelium Christi collegio cum bone memorie P. Fernandi per uoluntatem Dei magisterium super alios et prouidentiam suscepisset, cum quibusdam fratrum suorum ad presentiam eiusdem nostri predecessoris accedens, cum humilitate qua debuit a sede apostolica requisiuit ut eos, tanquam peculiares filios, in defensionem suam, et locum in  quo caput ordinis factum fuerit, in ius et proprietatem sacrosancte Romane Ecclesie recipere dignaretur. Cum igitur ipse deuotionem suam et bonum attendens in Domino desiderium, de communi fratrum suorum consilio pie petitioni eorum duxerit annuendum, nos humilibus uestris precibus inclinati, ad exemplar prefati predecessoris nostri, in speciales ac proprios sacrosancte Romane Ecclesie filios uos recipimus, et ordinem uestrum auctoritate apostolica confirmantes, presentis scripti priuilegio communimus, statuentes ut quascunque possessiones, quecunque bona in presentiarum iuste et legitime possidetis, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poteritis  adipisci, firma uobis uestrisque successoribus et illibata permaneant; in quibus hec propriis duximus exprimenda uocabulis: Lodium et monasterium cum cauto et pertinentiis suis, burgum de ponte Minii contra Lodium cum suis pertinentiis, Crescente cum cauto et pertinentiis suis, Quintanella de Petro Heres cum cauto et pertinentiis suis, Baria cum cauto et pertinentiis suis, Lintanio cum suis pertinentiis, Sanctum Saluatorem de Listriana cum cauto et pertinentiis suis, Mosot cum cauto et suis pertinentiis, Penagosen cum pertinentiis suis, Sanctam Mariam de Pinel cum suis pertinentiis, Ucles cum suis pertinentiis, Alfarella cum suis pertinentiis, Orella cum suis pertinentiis, Mora cum suis pertinentiis, Morauega cum pertinentiis, decime de ualera et de Portatgo  cum suis pertinentiis, Alcazar cum suis pertinentiis, Almadana cum suis pertinentiis, Laruda cum suis pertinentiis, Lazarza cum suis pertinentiis. Sancimus preterea ne occasione antique detentionis siue scripture quisquam uobis possit auferre que ultra memoriam hominum sub Saracenorum detenta sunt potestate, et de munificentia principum seu uestro studio et labore aut iam obtenta sunt aut in futurum, auxiliante Domino, poteritis obtinere.

Cum enim unica sit uobis intentio et singularis cura semper immineat pro defensione Christiani nominis decertare, nec solum res sed et personas ipsas pro tuitione fratrum incunctanter exponere, plurimum posset hoc pium opus et laudabile studium  impediri, si labores et stipendia uestra, que in commune proficiunt, preriperentur ab aliis, et otiosi ac desides, atque in laboribus suis non que Iesu Christi sed que sua sunt requirentes, emolumenta illa perciperent que pro tantis laboribus uobis et pauperum Christi usibus sunt prouisa, dicente Apostolo: Qui non laborat, non manducet . Inter ea sane que in professionis uestre ordine statutum est obseruari primum est ut sub unius magistri obedientia in omni humilitate atque concordia sine proprio uiuere debeatis, illorum fidelium exemplum habentes qui ad fidem Christianam apostolorum predicatione conuersi, uendebant omnia, et ponebant pretium ad pedes illorum, diuidebaturque singulis prout cuique opus erat, nec aliquis eorum que possederat  quidquam suum esse dicebat, sed erant eis omnia communia. Ad suscipiendam quoque prolem que in timore Domini nutriatur, et infirmitatis humane remedium iuxta institutionem Domini et indulgentiam Apostoli, qui ait: Bonum est homini mulierem non tangere, propter fornicationem autem unusquisque uxorem suam habeat, et similiter uirum mulier suum , qui continere nequiuerit coniugium sortiatur, et seruet inuiolatam fidem uxori, et uxor uiro, nec tori coniugalis continentia uioletur. Si autem uiri premortui fuerint, et relicte ipsorum, que ordinem susceperunt, nubere uoluerint, denuntietur hoc magistro siue commendatori, ut cum illius conscientia cui mulier ipsa uult nubat, secundum uerbum apostoli Pauli dicentis: Mortuo  uiro, soluta est mulier a lege uiri; cui uult nubat, tantum in Domino ; quod etiam de uiris intelligitur obseruandum. Una etenim utrique lege tenentur.

Statuimus quoque ut nullus fratrum siue sororum post susceptionem ordinis uestri et promissam obedientiam uel redire ad seculum uel ad alium ordinem sine magistri licentia audeat se transferre, cum sint in ordine uestro loca statuta ubi quisque districtius ualeat conuersari. Discedentem uero nullus audeat retinere, sed ad ordinem suum per censuram ecclesiasticam qui discesserit redire cogatur. Ut autem in ordine uestro cum maiori omnia deliberatione tractentur, statutum est inter uos ut locus aliquis ordinetur in quo per singulos annos in solemnitate Omnium Sanctorum generale capitulum teneatur,  et sit ibi clericorum conuentus et prior, qui eorum et aliorum clericorum qui de ordine uestro fuerint curam possit habere, ac fratrum, cum necesse fuerit, preuideat animabus; sint autem et tredecim in ordine fratres, qui magistro, cum opus fuerit, in consilio et dispositione domus assistant, et eligendi magistri curam habeant competentem. Prior siquidem clericorum, cum magister de hac luce migrauerit, de domo et ordine sollicitudinem gerat; cui sicut magistro omnes obedientes existent, donec per prouidentiam tredecim predictorum fratrum magistri electio celebretur. Is, cum transitus magistri fuerint auditus et cognitus, tredecim illos fratres sine dilatione aliqua conuocabit; et si quisquam  eorum infirmitate uel alia ex causa infra quinquaginta dies adesse nequiuerit, cum aliorum consilio qui presentes fuerint alium absentis loco constituet, ut magistri electio ex aliquorum absentia minime differatur. Illi uero tredecim fratres, si magister qui pro tempore fuerit perniciosus aut inutilis apparuerit, cum consilio prioris clericorum et sanioris partis capituli maioris domus corrigendi aut etiam admonendi eum habeant potestatem. Et si inter eum et capitulum aliquid emerserit questionis, debitum ei finem imponant; ne per aliena iudicia uel dilabatur ordo, uel temporalis substantia dissipetur. In nullam autem ex hoc fratres illi superbiam eleuentur, sed magistro suo deuoti et obedientes existant.

Quod si quis eorum ex hac uita transierit, uel pro  culpa seu alia quacunque fuerit occasione mutandus, magister cum consilio reliquorum aut maioris partis alium loco eius substituat. In capitulo autem, quod annis singulis diximus celebrandum, tredecim isti fratres et commendatores domorum, nisi euidens et magna eos necessitas detinuerit, ad statutum locum incunctanter occurrant, et communiter tractent que ad profectum ordinis, animarum salutem, et sustentationem corporum fuerint statuenda; ubi precipue ad defensionem Christianorum intendere moneantur; et districte precipiatur ut in Saracenos, non mundane laudis amore, non desiderio sanguinis effundendi, non terrenarum rerum cupiditate crassentur, sed id tantum in pugna sua intendant ut uel Christianos ab eorum tueantur incursu, uel ipsos ad  culturam possint Christiane fidei prouocare. Eligantur et tunc uisitatores idonei, qui domos fratrum per anni circulum fideliter uisitent, et que ibi digna correctione inuenerint, aut ipsi corrigant, aut ad generale capitulum deferant corrigenda. Clerici preterea uestri ordinis per uillas et oppida simul maneant, et priori qui super eos fuerit ordinatus obedientes existant, et filios fratrum qui eis a magistro commissi fuerint instruant scientia litterarum, et fratribus tam in uita quam in morte spiritualia subministrent. Induentur autem superpelliciis, et conuentum et claustrum sub priore suo tenebunt, et humiliter facient quod ab ipso illis secundum Deum fuerit imperatum; ubi fratres quoque de quibus magistro uisum fuerit conuersentur, et non sint otiosi, sed  uacent orationi et aliis operibus pietatis. Clericis uero de laboribus et aliis bonis a Deo prestitis decime reddantur a fratribus, unde libros et congrua ecclesiarum faciant ornamenta, et in necessitatibus corporis conuenienter sibi prouideant, et si aliquid superfuerit, secundum prouidentiam magistri in usus pauperum erogetur. Ut autem concordia inter uos caritasque seruetur, et a peccato detractionis et murmuris cuncti debeant abstinere, qui commendator in quolibet loco fuerit institutus, pro facultate domus in sanitate et egritudine quod cuique opus fuerit cum ea sollicitudine ac beneuolentia subministret, ut neque in substantia parcitatem nec in uerbo amaritudinem gerere uideatur. Sit uobis precipua  cura hospitum et indigentium, et necessaria illis pro facultate domus liberaliter conferantur. Exhibeatur prelatis Ecclesiarum honor et reuerentia; subministretur cunctis Christi fidelibus, canonicis, monachis, Templariis, Hospitalariis, aliisque in sancte religionis obseruantia positis consilium et auxilium; quorumlibet etiam indigentia, si facultas fuerit, subleuetur, ut et Deus in uestris glorificetur operibus, et alii qui uiderint, humilitatis et caritatis uestre prouocentur odore.

Ad hec adiiciendum decreuimus ut si locus aliquis in quo episcopus esse debeat in uestram uenerit potestatem, sit ibi episcopus, qui cum ecclesiis et  clero suo designatos sibi redditus et possessiones et episcopalia iura percipiat; reliqua uero cedant in usus uestros, et in uestra dispositione sine cuiusquam contradictione persistant. Profecto in parochialibus ecclesiis quas habetis nolumus episcopos suo iure fraudari. Si autem in locis desertis aut ipsis terris Saracenorum de nouo ecclesias construxeritis, ecclesie ille plena gaudeant libertate, nec aliqua per episcopos decimarum aut alterius rei exactione grauentur. Liceatque uobis per clericos uestros idoneos easdem ecclesias cum suis plebibus gubernare; nec interdicto per episcopos uel excommunicationi subdantur, sed fas sit uobis tam in maiori ecclesia, que caput fuerit ordinis, quam in illis etiam, excommunicatis et interdictis exclusis, diuina  semper officia celebrare. Preterea ne humanis uexationibus et calumniis a defensione Christianorum retrahi ualeatis, apostolica auctoritate decernimus ne personas uestras, preter legatum apostolice sedis a latere Romani pontificis destinatum, interdicere quisquam aut excommunicare presumat. Quod etiam de familiis et seruientibus uestris statuimus, qui stipendia uestra percipiunt, donec iustitiam parati fuerint exhibere, nisi forte talis fuerit culpa ex qua ipso facto ecclesiasticam censuram incurrant. Chrisma uero, oleum sanctum, consecrationes altarium seu basilicarum, ordinationes clericorum uestrorum qui ad sacros ordines fuerint promouendi, a diecesano suscipietis episcopo; siquidem Catholicus fuerit, et gratiam atque communionem apostolice sedis habuerit, et  ea gratis et absque ulla prauitate uobis uoluerit exhibere. Alioquin liceat uobis quemcunque malueritis adire antistitem, qui nostra fultus auctoritate quod postulatur indulgeat. Liceat preterea uobis in locis uestris ubi quatuor uel plures fratres fuerint oratoria construere, in quibus fratres et familie uestre tantum et diuinum audire officium et sepulturam Christianam possint habere. Ita enim uolumus necessitati uestre consulere ut non debeant ex hoc adiacentes ecclesie iniuriam sustinere. Cum autem generale interdictum terre fuerit, liceat uobis clausis ianuis, exclusis excommunicatis et interdictis, non pulsatis campanis, suppressa uoce diuina officia celebrare. Presenti nichilominus decreto sancimus  ut si quis in aliquem uestrum, fratrum uidelicet uel sororum, uiolentas manus iniecerit, excommunicationis sententia sit astrictus, et illud idem pro tutela uestra tam in sententia quam in pena seruetur quod sub felicis memorie papa Innocentio predecessore nostro de tuitione clericorum in generali concilio noscitur institutum  .

Decernimus ergo ut nulli omnino hominum liceat iura uel possessiones uestras temere perturbare, aut uestra bona auferre, uel ablata retinere, minuere, seu quibuslibet uexationibus fatigare; sed illibata omnia et integra conseruentur eorum pro quorum gubernatione ac sustentatione concessa sunt usibus  omnimodis profutura, salua sedis apostolice auctoritate. Ad indicium autem huius a sede apostolica percepte libertatis decem malachinos nobis nostrisque successoribus annis singulis persoluetis. Si qua igitur in futurum ecclesiastica secularisue persona hanc nostre constitutionis paginam sciens, contra eam temere uenire tentauerit, secundo tertioue commonita, nisi presumptionem suam digna satisfactione correxerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini redemptoris nostri Iesu Christi aliena fiat, atque in extremo examine districte ultioni subiaceat. Cunctis autem uobis uestra iura seruantibus sit pax Domini nostri  Iesu Christi; quatenus et hic fructum bone actionis percipiant, et apud districtum iudicem premia eterne pacis inueniant. Amen.

Datum Laterani per manum Ioannis Sancte Marie in Cosmidin diaconi cardinalis, S. R. E. cancellarii, uIII Idus Martii, indictione tertia decima, Incarnationis Dominice anno millesimo ducentesimo nono, pontificatus uero domini Innocentii pape III anno tertio decimo.



XII. CENADIENSI EPISCOPO, ET ABBATI DE CIKEDOR QUINQUECCLESIENSIS DIeCESIS. Scribitur pro episcopo Quinquecclesiensi. 

Cum in iuuentute sua uenerabilis frater noster  C. Quinquecclesiensis episcopus adeo se maturum honestum et prouidum exhibuerit ut propter suauem sue probitatis odorem ab Ecclesia Romana meruerit ornamento pallei decorari, non est de leui credendum quod postquam ad senilem peruenit etatem, etc. Require supra in Regesto noni anni eiusdem domini Innocentii tertii pape.

Datum Ferentini Nonis Iulii, in eumdem modum per totum usque non duximus iterandum, cum et carissimus in Christo filius noster A. rex Ungarorum illustris eum per suas litteras ualde nobis reddiderit commendatum, asserens, etc., usque precipiendo mandamus quatenus cum per episcopum ipsum non steterit quo minus purgauerit semetipsum, quando purgationem curauit offerre, non ut  ratum haberet quod a nuntio suo fuerat procuratum, sed ne mandatum apostolicum contemnere uideretur, non sinatis ipsum ulterius occasione predicti mandati ab aliquo molestari, sed si uideritis contra eum studia concinnari maligna, non permittatis ipsum iniquis machinationibus conculcari; quia uehementer presumimus ex uerisimilibus coniecturis quod aliqui contra eum inuidia torqueantur, deiectionem ipsius exaltationem propriam estimantes; significaturi nobis, cum expedire uideritis, de singulis circumstantiis ueritatem.

Datum Laterani uII Idus Martii, pontificatus nostri anno tertio decimo  .



XIII. ARCHIEPISCOPO NEOPATRENSI, ET CERMOPILENSI EPISCOPO, ET ELECTO AuELELENSI. De electione archiepiscopi Thessalonicensis. 


Olim dilecti filii canonici Sancte Sophie Thessalonicensis suas nobis litteras direxerunt, per quas una cum dilecta filia in Christo filio nobili muliere relicta marchionis Montisferrati necnon et dilectis filiis nobilibus uiris comite de Blandraco Baiulo et aliis Thessalonicensis regni baronibus, qui super hoc ipso sua nobis scripta misere, nostro humiliter apostolatui supplicarunt ut postulationem quam iidem canonici, predictorum accedente fauore, de uenerabili fratre nostro uerisiensi archiepiscopo se  fecisse dicebant admittere dignaremur, cum per ipsius circumspectam prudentiam et circumspectionem prudentem singulariter quasi sperarent non solum Ecclesie sed et regni posse necessitatibus prouideri. Unde nos uenerabilibus fratribus nostris Larissensi et Thebano archiepiscopis dedimus in preceptis ut inquisita diligenter et cognita ueritate  1Kb] , si postulationem ipsam ab his qui eam celebrare potuerant et debuerant inuenirent canonice celebratam, et prefatum archiepiscopum, sicut a quibusdam nobis fuerat intimatum, administrationi Thessalonicensis Ecclesie se minime ingessisse, propter multam necessitatem admitterent uice nostra postulationem eamdem. Nuper autem idem archiepiscopus  ad presentiam nostram accedens, litteras nobis non solum karissimi in Christo filii nostri Constantinopolitani imperatoris illustris et prefati Thebani archiepiscopi, uerum etiam aliorum multorum presulum et magnatum causam eius multipliciter commendantium presentauit; inter quos specialiter memoratus Thebanus archiepiscopus se scire ueraciter fatebatur quod ab illis quos communis clerus et populus habebant in Ecclesia Thessalonicensi canonicos unanimiter fuerat postulatus, assentiente prefata nobili, et predicto comite tunc Baiulo cum aliis regni baronibus hoc ipsum propter necessitatis instantiam expetente. Qui tandem licet ab eodem imperatore compulsus ad ciuitatis custodiam remansisset, non tamen in archiepiscopalibus domibus,  sed in quadam turri eiusdem ciuitatis se cum suis militibus et familia recollegit, in qua laudabiliter opus iniuncte sibi custodie procurauit implere. Que omnia quanquam idem Thebanus plene nouisset, nostro tamen mandato recepto, una cum collega suo Larissensi archiepiscopo ad predictam ciuitatem accessit: ubi familiares predicti comitis contra  postulatum instructi, Albertus uidelicet Thessalonicensis canonicus, qui eum canonicare, postulauerat, prout idem Thebanus se a pluribus asserit didicisse, ac etiam imperator illum hoc in sua presentia recognouisse testatur, et H. qui dicti comitis exstiterat cancellarius, eorum se conspectui presentarunt, quos uitare minime potuerunt quin attestationes eorum apud conscientiam ipsius Thebani archiepiscopi, prout quidem asserit, minus ueras tanquam inquisitores negotii diligenter audirent, easque nostro examini reseruantes, eidem postulato administrationem temporalium commisere, considerantes desolationem Ecclesie, regni anxietatem, et fauorem imperatoris ac etiam omnium Latinorum.

 Idem autem uerisiensis archiepiscopus in nostra presentia recognouit quod statim post postulationem suam requisitus a comite ut sibi unam et cuidam nobili laico aliam daret prebendam, respondit quod ad se minime pertinebat; et subiungente comite quod ratione sedis uacantis ipsemet sibi et illi nobili huiusmodi prebendas conferret, adiecit quod hoc ipse nec concedebat nec etiam denegabat, cum ad se talis concessio uel negatio non spectaret. Recognouit insuper quod in ingressu Thessalonicensis Ecclesie canonici et clerici ciuitatis Te Deum laudamus, ipso dicente: Non mihi, sed uobis cantatis, motu proprio cecinerunt, et illis eum inthronizare uolentibus, non est passus. Temporalia quoque ipsius Ecclesie de prefate nobilis et baiuli uoluntate,  clericis Ecclesie presentibus et non contradicentibus, ad sustentandum se ac suos pro ciuitatis defensione percepit, exigens et recipiens adiutorium nichilominus a Grecis tam clericis quam laicis propter sustentationem eamdem. Et propter necessitatem terre, ad nimiam commorantium ibidem instantiam, ad titulum uerisiensis Ecclesie, sicut uiator, duos presbyteros et totidem diaconos ac subdiaconos unumque acolythum ordinauit; nec non prenominate nobili, non utique pro regalibus, sed pro suspicione tollenda, solummodo tutum et honestum, quandiu esset cum ipsa, promisit. Quia igitur archiepiscopo ipso apud sedem apostolicam exspectante, non comparuit pars aduersa, nec prelibate  attestationes nobis presentate fuerunt, nolentes ex tali dilatione Thessalonicensem Ecclesiam sustinere iacturam, discretioni uestre per apostolica scripta mandamus atque precipimus quatenus cum memorata nobilis nuper etiam per speciales nobis litteras intimauerit quod et sibi placeat quidquid nobis de negotio ipso placet, attestationes ipsas uel  earum originalia, que apud inquisitores credimus remansisse, si forsan interim uobis fuerint destinate, faciatis uobis absque dilatione qualibet exhiberi, et facientes interim eumdem archiepiscopum administratione gaudere que sibi commissa fuit, sicut superius est expressum, attestationibus ipsis diligenter inspectis, nisi aliquod graue sufficienter inueneritis esse probatum quod postulationem merito impedire debuerit, uice nostra, sublato cuiuslibet contradictionis et appellationis obstaculo, admittatis eamdem, et absoluentes eum a uinculo quo uerisiensi Ecclesie tenebatur, prefigatis ei terminum competentem infra quem palleum quod sub nomine ipsius Ecclesie uerisiensis accepit nobis remittere non postponat, aliud, dante Domino, prout  conuenit, ad nomen Thessalonicensis Ecclesie recepturus; facientes eidem a subditis obedientiam et reuerentiam debitam exhiberi. Si autem casu aliquo attestationes predictas uel earum habere originalia nequiueritis, nichilominus ad finem negotii per inquisitionem debitam procedere non tardetis.

Quod si forsan graue aliquid inueneritis esse probatum propter quod eadem postulatio sit merito respuenda, cassata ipsa, illos ad quos pertinet electio Thessalonicensis Ecclesie moneatis ut personam idoneam, si quidem in partibus illis reperta fuerit, absque mora per electionem seu postulationem canonicam concorditer sibi preficiant in pastorem. Si uero propter personarum defectum, quo non solum ipsam Ecclesiam, sed et totam prouinciam credimus  laborare, personam idoneam non potuerint ad eius regimen inuenire, uos in nobis per uestras litteras intimetis. Qui, si canonici memorati cum fauore nobilis sepedicte per litteras quas a uobis ad hoc diligenter commonita nobis duxerit destinandas expresso poposcerint, eis, auctore Domino, dignum pontificem de nostris manibus consecratum et decoratum palleo, insigni uidelicet plenitudinis pontificalis officii, curabimus destinare, qui et sciet et poterit cum sapientie diuine potentia commissam sibi Ecclesiam spiritualiter et temporaliter gubernare. Quod si non omnes, etc., duo uestrum, etc.

Datum Laterani, u Idus Martii, pontificatus nostri anno tertio decimo.



XIu, R. ET A. ATHENIENSIBUS ET MAGISTRO G. DIMICENSI CANONICIS. De congrua portione canonicorum Thebanorum. 


Cum olim ad petitionem dilectorum filiorum canonicorum Ecclesie Thebane dilecto filio Nazorescen electo et suis coniudicibus dedissemus nostris litteris in mandatis ut uenerabilem fratrem nostrum Thebanum archiepiscopum admonerent eisdem canonicis portionem de rebus Ecclesie sue congruam assignare, idem archiepiscopus, prout nostris auribus est relatum, monitionibus illorum inductus, consideratis redditibus eiusdem Ecclesie ac facultatibus uniuersis, medietatem earum canonicis contulit  memoratis liberaliter: qui tandem humiliter postularunt a nobis ut concessionem huiusmodi dignaremur auctoritate apostolica roborare. Quocirca discretioni uestre per apostolica scripta mandamus quatenus concessionem ipsam, sicut prouide facta est, faciatis firmiter obseruari, contradictores per censuram ecclesiasticam appellatione postposita compescendo. Quod si non omnes, etc., duo uestrum, etc.

Datum Laterani, uII Idus Martii, pontificatus nostri anno tertio decimo.



Xu. THEBANO ARCHIEPISCOPO. Mandatur ei ne uexet canonicos 

 Dilecti filii Thebani canonici nobis grauiter sunt conquesti quod tu pro qualibet leui causa, iuris ordine pretermisso, sententiam excommunicationis in ipsos sepius iaculari presumis, cumque propter uaria maris et terre pericula, pro beneficio absolutionis habendo ad nos accedere nequeant, Ecclesia sua sepissime hec de causa ulterius quam deceret debito seruitio defraudatur. Ne igitur nimium deferendo prelatis, subiectos opprimere uideamur, fraternitati tue per apostolica scripta mandamus quatenus in canonicos ipsos precipitare sententiam contra iuris ordinem non presumas, sed ita satisfacias de iniuriis super hoc irrogatis eisdem quod iustam de te materiam non habeant conquerendi. Alioquin pro certo cognoscas quod si nobis  super hoc fuerit iterata querela, officii nostri debitum conquerentibus reddemus.

Datum, ut in alia per totum.



XuI. ATHENIENSI ARCHIEPISCOPO ET SUFFRAGANEIS EIUS. Ut Latinis det proprios sacerdotes. 

Dilectus filius nobilis uir O. de Roca dominus Atheniensis per litteras nostras uestram petiit prouidentiam admoneri ut in castris suis et uillis, in quibus duodecim Latini abundantes certas habuerint mansiones, proprios sacerdotes, quibus integre a Latinis laicis decime persoluantur, instituere curaretis; presertim cum iidem laici sint parati  huiusmodi presbyteris, quibus decime non sufficerent, prouidere. Quocirca fraternitati uestre per apostolica scripta precipiendo mandamus quatenus petitioni eiusdem nobilis super hoc, prout uideritis expedire, beneuolum prebeatis assensum. Alioquin dilecto filio magistro R. decano Daualiensi et B. cantori et Terrico canonico Thebanis dedimus in mandatis ut ueritate super hoc diligentius inquisita, illam nobis studeant fideliter intimare.

Datum Laterani, etc., ut in alia per totum.

Scriptum est ipsis super hoc in eumdem fere modum usque in finem. Quod si non omnes, etc. Datum ut in alia per totum.



XuII. PRAECEPTORI ET FRATRIBUS HOSPITALIS SANCTI SAMSONIS CONSTANTINOPOLITANI. Confirmat dona facta ab imperatore. 


Annuere consueuit sedes apostolica piis uotis, et honestis petentium precibus fauorem beneuolum impertiri. Eapropter, dilecti in Domino filii, uestris iustis postulationibus grato concurrentes assensu, castellum quod Garelis uulgariter appellatum uobis cum pertinentiis suis carissimus in Christo filius noster Henricus Constantinopolitanus imperator pia liberalitate donauit, domos quoque, casalia, terras, uineas et possessiones alias, sicut ea omnia iuste ac pacifice possidetis, uobis et per uos domui uestre  auctoritate apostolica confirmamus et presentis scripti patrocinio communimus. Nulli ergo omnino hominum liceat hanc paginam nostre confirmationis infringere uel ei, etc., usque incursurum.

Datum Laterani, XuIII Kal. Aprilis, pontificatus nostri anno tertio decimo.



XuIII. PATRIARCHAE CONSTANTINOPOLITANO  . De ordinandis clericis ex omni natione. 

 Si tua fraternitas consideraret attente quod ab  uno patre descenderimus uniuersi, et quod non sit personarum acceptio apud Deum, sed ei de omni gente qui timet Deum et operatur iustitiam est acceptus, in dispensando talenta tibi credita non personas sed merita potius attenderet personarum. uerum quia, sicut carissimus in Christo filius noster imperator Constantinopolitanus  illustris sua nobis insinuatione monstrauit, hoc minus attente considerans quam deceret, prout caro et sanguis reuelauit tibi, solos uenetos  uel subiacentes eisdem in ecclesia tua promoues, Francos et alios probos uiros alterius nationis quam tue promouere contemnens, uolentes ut ab huiusmodi reuoceris abusu, per quem diuinam et nostram incurrere posses offensam, fraternitatem tuam monemus attentius  et hortamur, per apostolica tibi scripta mandantes quatenus de personis idoneis et honestis undecunque acceptis ecclesiam tuam taliter ordinare procures quod in ordinatione ipsarum magis merita quam personas attendere uidearis. Specialiter autem ipsius precibus imperatoris inducti, pro dilectis filiis H. presbytero, Iacobo subdiacono, et Petro de Christo, apostolicas preces tibi duximus destinandas, monentes attentius et hortantes quatenus eis ob reuerentiam  apostolice sedis et nostram in ecclesia tua conferas beneficium prebendale;  preces nostras taliter impleturus quod deuotionem tuam inde possimus merito commendare.

Datum Laterani, Idibus Martii, pontificatus nostri anno tertio decimo.



XIX. DECANO DE BLAKERNA, ET MAGISTRIS P. DE MONTINIACO CANTORI ET G. CANONICO SANCTI PAULI CONSTANTINOPOLITANIS. Super eodem. 

Si uenerabilis frater noster Constantinopolitanus patriarcha consideraret attente quod ab uno patre descenderimus uniuersi et quod non sit personarum acceptio apud Deum, sed ei, etc., in eumdem fere modum  ut in alia, usque in ecclesia sua conferat beneficium prebendale. Ideoque discretioni uestre per apostolica scripta mandamus quatenus eum ad id monere diligentius et efficaciter inducere procuretis. Quod si non omnes . . . duo uestrum, etc.

Datum, ut in alia per totum.



XX. IOANNI TURONENSI ARCHIEPISCOPO. Confirmatur compositio facta inter archiepiscopum Turon. et abbatem Cormaria. 

Mota iampridem questione inter bone memorie predecessorem tuum et canonicos Beati Martini Turonensis et Rogerium abbatem Cormariacensem super subiectione ac obedientia quam idem predecessor  tuus a predicto abbate sibi conquerebatur iniuste subtractam, partes ad felicis memorie Alexandri pape predecessoris nostri presentiam accesserunt. Qui cum non posset cause debitum finem imponere, eam bone memorie Trecensi et Claromontensi episcopis terminandam commisit. Cum autem coram Claromontensi de assensu Trecensis episcopi partes propter hoc constitute fuissent, eodem Claromontensi et uiris aliis honestis et discretis qui sibi assidebant mediantibus inter predictum predecessorem tuum et Sulpicium successorem predicti abbatis et decanum et canonicos Sancti Martini de libero et spontaneo assensu partium amicabilis facta est compositio et in authentico  scripto redacta, sicut ex eodem scripto manifeste comparet. Nos autem questionem sopitam nolentes indebite suscitari, qui tenemur litibus finem imponere, ad exemplar predicti predecessoris nostri compositionem ipsam, sicut de assensu partium in presentia predicti Claromontensis prouide facta est, et hinc inde sponte recepta et hactenus obseruata, et in scripto authentico ipsius episcopi continetur, ratam habemus et firmam, eamque auctoritate apostolica confirmantes, presentis scripti patrocinio communimus, statuentes quod nulli omnino hominum liceat hanc paginam nostre confirmationis infringere uel ei, etc., usque incursurum.

Datum Laterani, Iu Kal. Martii, pontificatus nostri anno tertio decimo.



XXI. ABBATI DE SICHEM HALBELSTATENSIS DIeCESIS ET MAIORI DECANO HALBELSTATENSI. Committitur eis postulatio marchionis Brandeburg. 


Ex parte dilecti filii nobilis uiri Marchionis Brandeburgensis nostris est auribus intimatum quod cum non modica terre pars ad marchiam suam pertinens per suos et fratris ac patris auique sui labores de manibus eruta paganorum sterilis iaceat et inculta, ipsam ad cultum redigere ac de colonis fidelibus disposuit stabilire. Unde nobis humiliter supplicauit ut cum pro ampliatione diuini cultus conuentualem ecclesiam desideret in terra ipsa construere, licentiam super hoc ei concedere dignaremur,  et ipsam ab omni onere pontificalis iurisdictionis exemptam in ius et proprietatem sedis apostolice retinere, ita profecto quod due partes decimarum eiusdem terre ad marchionem ipsum et heredes ipsius pro ecclesie fabrica, quam ipsi debent propriis sumptibus reparare, necnon etiam pro stipendiis militum deuoluantur, sine quibus terra memorata non posset contra Sclauorum impetum gubernari fidem catholicam impugnantium uel ecclesiasticam unitatem, aut terram ipsam occupare uolentium, pro eo quod patres eorum, cum essent pagani, per eumdem marchionem uel progenitores ipsius ab ea fuerunt potenter eiecti, tertia uero pars integra persoluatur ecclesie construende, quam  idem marchio competenter dotabit, ut in ea duodecim canonici commode possint cum suo preposito deseruire, qui pro tempore canonice debeat presentari per eum ac successores ipsius, et per solum Romanum pontificem aut eius mandato per alium confirmari, ac denique confirmatus gerat administrationem temporalium, que poterunt administrari per ipsum in ecclesiis construendis in terra predicta; alia uero spiritualia, que officium episcopale requirunt, idem prepositus exigat et obtineat a quocunque maluerit episcopo apostolice sedis gratiam obtinente. In recompensatione autem decimarum illarum, que, sicut superius est expressum, ad prefatum marchionem et heredes ipsius pro ecclesie fabrica et stipendiis militaribus deuoluentur,  de singulis quinquaginta mansis unam marcam puri argenti nobis et successoribus nostris facient idem marchio et successores eius annuatim exsolui. Licet igitur petitionem suam prouiderimus admittendam, uolentes tamen absque graui alieno preiudicio pium eius propositum promouere, cum et hoc dilectus filius procurator uenerabilis fratris nostri Brandeburgensis episcopi acceptauerit in nostra presentia constitutus, discretioni uestre per apostolica scripta precipiendo mandamus quatenus inquisita diligenter et cognita ueritate, si terram illam esse constiterit solitariam aut desertam, maxime quod non sit in memoria hominum illam fuisse per christicolas habitatam, sed paganos habitatores inde fuisse depulsos in memoria hominum teneatur,  recipiatis appellatione remota fundum in ius et proprietatem Romane Ecclesie uice nostra, in quo huiusmodi ecclesia construatur, ac super solemni eius concessione publico instrumento confecto, et ad opus eius dotibus competentibus assignatis, tribuatis auctoritate nostra suffulti liberam facultatem prefatam ecclesiam construendi ab omni prorsus onere iurisdictionis episcopalis exemptam, et in ius et proprietatem apostolice sedis perpetuo remansuram; ita quod in recompensationem duarum partium decimarum que causa prescripte necessitatis dimittentur marchioni iam dicto, prelibati census concessionem recipere procuretis, ut de ipso per nostram prouidentiam disponatur sicut fuerit disponendum. Quod si non ambo his exsequendis uolueritis  uel ualueritis interesse, alter uestrum ea nichilominus exsequatur.

Datum Laterani, uII Kal. April., pontificatus nostri anno tertio decimo.



XXII. MISSINO FUNDATORI ET FRATRIBUS LEPROSORUM DE MISSINO. Recipiuntur sub protectione sedis apostolice. 

Solet annuere sedes apostolica piis uotis et honestis petentium precibus fauorem beneuolum impertiri. Eapropter, dilecti in Domino filii, uestris iustis precibus inclinati, domum hospitalis de Missino ad exemplar felicis recordationis Celestini pape  predecessoris nostri in ius et proprietatem beati Petri cum omnibus bonis que in presentiarum rationabiliter possidet, aut in futurum iustis modis prestante Domino poterit adipisci, sub beati Petri et nostra protectione suscipimus. Specialiter autem terras, domos, siluas et quidquid in Fauentino, Foroliuiensi, et Imolensi episcopatibus idem hospitale habere dignoscitur, sicut ea omnia iuste ac pacifice possidet, uobis et per uos eidem hospitali auctoritate apostolica confirmamus et presentis scripti patrocinio communimus. Ad indicium autem huius percepte a sede apostolica libertatis sex denarios obtulisti tu, fili Missine, prefato predecessori nostro eiusque successoribus annualiter persoluendos,  quos pietatis intuitu nos misericorditer relaxamus. Decernimus ergo ut nulli omnino hominum liceat hanc paginam nostre protectionis et confirmationis infringere uel ei, etc., usque incursurum.

Datum, ut in alia per totum.



XXIII. ELECTO ET CAPITULO CORONENSI. Confirmat remissionem crustice. 

Iustis petentium desideriis dignum est nos facilem prebere consensum, et uota que a rationis tramite non discordant effectu prosequente complere. Eapropter, dilecti in Domino filii, uestris precibus inclinati, remissionem crustice a nobili uiro Gaufrido de uilla Arduini principe Achaie  pietate prouida uobis factam auctoritate apostolica confirmamus et presentis scripti patrocinio communimus. Nulli ergo omnino hominum liceat hanc paginam nostre confirmationis, etc., usque incursurum.

Datum Laterani, XI Kal. Aprilis, pontificatus nostri anno tertio decimo.



XXIu. PATRACENSI ARCHIEPISCOPO, ET EPISCOPO MOTONENSI, ET CORONENSI ELECTO. Scribitur aduersus quosdam presumptores. 

Ad audientiam nostram nobili uiro Gaufrido de uilla-Arduini principe Achaie significante peruenit  quod quidam clerici, milites, et alii ad partes Achaie accedentes, receptis in feudum terris ab ipso et aliis, homines suos ad redemptionem indebitam cogere non formidant; sicque maxima pecunie quantitate collecta recedunt, deserentes terram penitus desolatam. Preterea quidam ex Latinis ibidem morantibus, ut alios Latinos impugnent, Grecis temere adherere presumunt. Quocirca discretioni uestre per apostolica scripta mandamus quatenus presumptores huiusmodi, ut a sua presumptione desistant, monere ac inducere procuretis, eos ad hoc, si necesse fuerit, per censuram ecclesiasticam appellatione remota cogentes. Quod si non omnes . . . duo uestrum, etc.

Datum, ut in alia per totum.



XXu. THESAURARIO THEBANO, ET R. ATHENIENSI ET T. THEBANO CANONICIS. De archidiaconatu Andreuillensi. 


Preces dilecti filii nobilis uiri Gaufridi principis Achaie recepimus supplicantis ut archidiaconatum uacantem in Andreuillensi ecclesia dilecto filio magistro Ioanni capellano suo, uiro scientia et moribus commendabili, et in eius obsequio pericula multa passo, concedere dignaremur, maxime cum ipse illum concedere dubitauerit, quanquam predecessor suus eum contulisse dicatur, et dilectus filius noster  Benedictus tituli Sancte Susanne presbyter cardinalis, legationis officio fungens ibi, collationem eius postmodum approbasset. Quocirca discretioni uestre per apostolica scripta mandamus quod si predictum archidiaconatum uacare constiterit, amoto ab eo quolibet illicito detentore, sublato cuiuslibet appellationis obstaculo, prefato magistro cum integritate debita conferatis eumdem, et faciatis eum ipsius pacifica possessione gaudere, contradictores, si qui fuerint, per censuram ecclesiasticam appellatione postposita compescentes. Testes autem qui fuerint nominati, etc. Quod si non omnes, etc., duo uestrum, etc.

Datum Laterani, IX Kal. Aprilis, etc., ut in alia.



XXuI. UNIuERSIS LATINIS EPISCOPIS IN ACHAIA CONSTITUTIS. Ut contenti sint suis terminis. 


Quanto nouella plantatio Latinorum, quam ad partes Achaie transtulit manus Dei, minus firmas habere uidetur ex recenti mutatione radices, tanto nobis est magis sollicite precauendum ne inter uos dissensionis scrupulus oriatur, per quem plantationis huiusmodi nouus status ualeat impediri. Nolentes igitur quod exorte super episcopatuum uestrorum finibus, sicut accepimus, questiones uestrum ualeant impedire profectum, presentium uobis auctoritate mandamus quod in episcopatibus uestris illis contenti terminis existatis quos Grecos predecessores  uestros constiterit habuisse.

Datum Laterani, uIII Kalend. Aprilis, anno tertio decimo.



XXuII. PRAELATIS ECCLESIARUM IN ACHAIA CONSTITUTIS. Ne quis excommunicetur ex leui causa. 

Grauem nobis dilecti filii clerici Achaie querimoniam destinarunt quod quidam uestrum pro qualibet leui causa, iuris ordine pretermisso, sententiam excommunicationis in ipsos sepius iaculari presumunt, et quidam etiam nullam in eos iurisdictionem habentes, de facto, cum de iure non possint, grauare ipsos modo simili non uerentur. Ne igitur nimium deferendo prelatis, subiectos opprimere  uideamur, discretioni uestre per apostolica scripta mandamus quatenus in clericos ipsos de cetero nullus uestrum absque manifesta et rationabili causa sententiam precipitare presumat. Qui uero in eos iurisdictionem non habent, ab huiusmodi eorum iniuria omnino desistant, ita quod eos iustam nobis ulterius querimoniam non oporteat replicare. Alioquin pro certo sciatis quod si nobis super hoc fuerit iterata querela, officii nostri debitum conquerentibus reddemus.

Datum Laterani, X Kal. Aprilis, anno tertio decimo.



XXuIII. THESAURARIO, ET TERRICO ET W. DE MIRABELLO CANONICIS THEBANIS. Confirmatur statutum de institutione personatuum. 


Dilecti filii canonici Morthonienses nobis humiliter supplicarunt ut ordinationem quam prouide super institutionem personatuum pro ecclesie sue utilitate fecerunt apostolico dignaremur munimine roborare. Quocirca discretioni uestre per apostolica scripta mandamus quatenus inquisita et cognita ueritate, ordinationem ipsam, sicut prouide ad utilitatem eiusdem ecclesie facta fuerit, auctoritate apostolica faciatis firmitatem debitam obtinere, contradictores appellatione remota censura ecclesiastica  compescentes. Quod si non omnes . . . duo uestrum, etc.

Datum Laterani, uIII Kal. Aprilis, anno tertio decimo.



XXIX. ODDONI PATRACENSI, ET TERRICO ET W. DE MIRABELLO CANONICIS THEBANIS. De consecratione episcopi Amiclensis. 

Dilecti filii canonici Amiclenses grauem nobis exposuere querelam quod uenerabilis frater noster archiepiscopus Patracensis Gilibertum  quondam abbatem de Flauiniaco propter suos enormes excessus apud sedem apostolicam condemnatum in episcopum Amiclensem, Imberto eiusdem loci electo  uiuente, post inhibitionem canonicorum ipsorum illicite consecrare presumpsit. Quocirca discretioni uestre per apostolica scripta mandamus quatenus inquisita et cognita super hoc diligentius ueritate, quod canonicum fuerit appellatione postposita statuatis, facientes quod decreueritis auctoritate nostra firmiter obseruari. Quod si non omnes . . . duo uestrum, etc.

Datum Laterani, etc., ut in alia.



XXX. EISDEM. Super eodem. 

Dilecti filii canonici Amiclenses grauem nobis exposuere querelam quod G. quondam abbas de  Flauiniaco, qui apud sedem apostolicam propter suos enormes excessus sententialiter condemnari meruit et deponi, post inhibitionem ipsorum in episcopum Amiclensem, Imberto eiusdem loci electo uiuente, se fecit per uenerabilem fratrem nostrum Patracensem archiepiscopum minus canonice consecrari. Quia igitur nobis non constitit de premissis, discretioni uestre per apostolica scripta mandamus quatenus partibus conuocatis, et auditis hinc inde propositis, quod canonicum fuerit appellatione postposita statuatis, facientes quod decreueritis per censuram ecclesiasticam firmiter obseruari. Quod si non omnes . . . duo uestrum, etc.

Datum Laterani, IX Kal. Aprilis, pontificatus  nostri anno tertio decimo.



XXXI. ANTIPOLITANO EPISCOPO. Confirmatur concordia inita inter ipsum et abbatem Lirinensem. 

His nos conuenit robur apostolicum specialius impertiri que aliquando in contentionem deducta, nostra interueniente auctoritate amicabili concordia sopiuntur. Sane cum inter te ac dilectum filium abbatem Lirinensem super ecclesia Sancti Honorati de Grassa et quibusdam aliis fuisset apud sedem apostolicam aliquandiu litigatum, demum de tui et  ipsius abbatis assensu, nobis mediantibus, huiusmodi compositio interuenit, ut abbati et monachis Lirinensibus liceat in ecclesia memorata celebrare diuina et exercere cetera ecclesiastica sacramenta; ita uidelicet ut circuitiones cum aqua benedicta, processiones, et etiam litanias non faciant absque Antipolitani episcopi licentia uel assensu, nec in desponsatione uirginum uel purificatione parientium missas cantent uel orationes seu benedictiones exsoluant, nec aliquem etiam, nisi forsan in casu necessitatis, recipiant ad baptismum, campanas quoque ad diuina officia celebranda non prius pulsent quam in ecclesia parochiali pulsentur; dummodo clerici eiusdem ecclesie horas Dei laudibus deputatas non negligant uel excedant, eisdem abbati et  monachis pulsandi ad matutinas et completorium omnimoda libertate seruata; preterea dicta Sancti Honorati ecclesia liberam habeat sepulturam; sed eorum que in aliquorum ultima uoluntate obtentu sepulture ipsi obuenerint, preterquam de lectis ligneis, tertiam partem ecclesia illa percipiat a qua mortuorum corpora sunt assumpta; sed si aliquid ecclesie parochiali legetur ab eo qui apud memoratam ecclesiam Sancti Honorati elegerit sepulturam, et id excesserit tertiam eorum que ipsi ecclesie in ultima uoluntate legantur, ecclesia parochialis integraliter id obtineat quod ei dignoscitur esse relictum; si uero minus tertia legetur eidem, quod defuerit tertie per abbatem et monachos fideliter  suppleatur; in precipuis etiam solemnitatibus, uidelicet natiuitate Domini, festo Sancti Stephani, Epiphania, Purificatione, Parasceue, Resurrectione Dominica, et die lune sequenti, Ascensione, Pentecoste, Assumptione beate Marie uirginis, Omnium Sanctorum festo, et die sequenti, tertia oblationum pars ad Antipolitanum episcopum deuoluatur; capellanus uero eorumdem abbatis et monachorum obedientiam Antipolitano episcopo faciet, ac excommunicatos et interdictos ab eo non recipiet ad diuina; sed cum generale illius terre fuerit interdictum, liceat ei uoce suppressa, exclusis excommunicatis et interdictis, diuina officia celebrare. Ut igitur in perpetuum compositio suprascripta, de utriusque partis assensu nobis mediantibus facta, inuiolabiliter  obseruetur, nos eamdem auctoritate apostolica confirmamus et presentis scripti patrocinio communimus,  statuentes ut nulli omnino hominum liceat hanc paginam nostre confirmationis infringere uel ei, etc., usque incursurum.

Datum Laterani, Kal. Aprilis, pontificatus nostri anno tertio decimo.



XXXII. ABBATI ET MONACHIS LIRINENSIBUS. Super eodem. 

His non conuenit, etc., ut in alia, usque sopiuntur. Sane cum inter te, fili abbas, et uenerabilem fratrem nostrum Antipolitanum episcopum super ecclesia Sancti Honorati de Grassa, etc., usque litigatum, demum de tui et episcopi ipsius assensu nobis mediantibus huiusmodi compositio interuenit, ut  uobis liceat in ecclesia memorata, etc., usque processiones et etiam litanias non faciatis absque Antipolitani episcopi, etc., usque missas cantare uel orationes seu benedictiones exsoluere attentetis, nec etiam, etc., ut in alia, usque celebranda, non prius pulsetis quam in ecclesia memorata, etc., usque excedant, uobis pulsandi ad Matutinas, etc., usque quod defuerit tertie per uos fideliter suppleatur; in precipuis etiam, etc., usque deuoluatur. Capellanus uero uester obedientiam Antipolitano episcopo faciet, etc., usque in finem.

Datum Laterani, etc., ut in alia per totum.



XXXIII. MARIAE QUONDAM CONSTANTINOPOLITANAE IMPERATRICI ILLUSTRI  . Confirmat donationem propter nuptias 


Iustis petentium desideriis dignum est nos facilem prebere consensum, et uota que a rationis tramite non discordant effectu prosequente complere. Eapropter, carissima in Christo filia, tuis iustis postulationibus grato concurrentes assensu, donationes propter nuptias a clare memorie Bonifacio  marchione Montisferrati in Romanie imperio  tibi legitime factas auctoritate apostolica confirmamus et presentis scripti patrocinio communimus. Decernimus ergo ut nulli omnino hominum liceat hanc paginam nostre confirmationis infringere uel ei, etc., usque incursurum.

 Datum Laterani, III Kalend. Aprilis, pontificatus nostri anno tertio decimo.



XXXIu. EIDEM. Confirmat donationem factam ab imperatore. 


Iustis petentium desideriis, etc., ut in alia per totum usque concurrentes assensu, uissenam, Dimitriatam, Arcontocoru, duo Almurus tibi et filiis tuis a carissimo in Christo filio Henrico Constantinopolitano imperatore illustri, prout in eius authentico continetur, concessas, sicut eas iuste possides et quiete, auctoritate apostolica confirmamus et presentis scripti patrocinio communimus. Decernimus ergo . . . hanc paginam nostre confirmationis, etc., usque incursurum.

Datum Laterani, etc., ut in alia per totum.



XXXu. HEMANuELI INTERPRETI M. QUONDAM CONSTANTINOPOLITANI IMPERATORIS ILLUSTRIS. Confirmatur ei donatio facta ab imperatore. 


Solet annuere sedes apostolica piis uotis, et honestis petentium precibus fauorem beneuolum impertiri. Eapropter, dilecte in Domino fili, tuis iustis postulationibus grato concurrentes assensu domos apud Stagonicariam, trium barcarum et domus proprie libertatem, quas tibi carissimus in Christo filius noster Henricus imperator Constantinopolitanus illustris imperiali liberalitate concessit, sicut eas iuste possides, auctoritate tibi apostolica confirmamus  et presentis scripti patrocinio communimus. Nulli ergo . . . hanc paginam nostre confirmationis, etc., usque incursurum.

Datum Laterani, II Kalend. Aprilis, anno tertio decimo.



XXXuI. ABBATI ET CONuENTUI ACAPNI. Suscipitur sub protectione sedis apostolice. 

Cum a nobis petitur quod iustum est et honestum, tam uigor equitatis quam ordo exigit rationis ut id per sollicitudinem officii nostri ad debitum perducatur effectum. Eapropter, dilecti in Domino filii, carissime in Christo filie Marie, quondam Constantinopolitane  imperatricis illustris, nunc domine Thessalonicensis, precibus inclinati, personas uestras et monasterium ipsum in quo diuino estis obsequio mancipati, cum his que in presentiarum rationabiliter possidetis, aut in futurum iustis modis prestante Domino poteritis adipisci, sub beati Petri et nostra protectione suscipimus et presentis scripti patrocinio communimus. Ad indicium autem huius a sede apostolica protectionis percepte decem hyperpera gratis oblata nobis nostrisque successoribus annis singulis persoluetis. Nulli ergo omnino hominum . . . hanc paginam nostre protectionis infringere uel ei, etc., usque incursurum.

Datum Laterani, III Kal. Aprilis, anno tertio decimo.



XXXuII. HERACLIENSI ARCHIEPISCOPO, ET CARDICENSI ET FERMOPILENSI EPISCOPIS. Maria imper. suscipitur sub protectione sedis apostolice. 


Cum ex iniuncto nobis apostolatus officio generaliter omnibus, et specialiter uiduis et pupillis, simus in iustitia debitores, carissimam in Christo filiam Mariam quondam Constantinopolitanam imperatricem illustrem, regni Thessalonicensis procuratricem, ac filios suos una cum regno prefato sub beati Petri et nostra protectione suscepimus. Quibus uolentes, quantum ad officium nostrum pertinet, paterna sollicitudine prouidere, ne dictam imperatricem  oporteat pro querelis singulis ad sedem apostolicam laborare, fraternitati uestre per apostolica scripta precipiendo mandamus quatenus cum ab ea fueritis requisiti super his que canonicam censuram exposcunt, malefactores ipsius ac filiorum eius, ut eis ablata restituant, et de damnis et iniuriis irrogatis satisfaciant competenter, uel in aliquos compromittant qui appellatione remota iustitia mediante procedant, per censuram ecclesiasticam sublato appellationis diffugio compellatis. Nullis litteris ueritati et iustitie preiudicantibus a sede apostolica impetratis. Quod si non omnes . . . duo uestrum, etc.

Datum, ut in alia per totum.



XXXuIII. EISDEM. De eadem re. 


Cum, sicut carissima in Christo filia Maria quondam Constantinopolitana imperatrix illustris nostris fecit auribus intimari, per casale Agetriade, quod ad Thessalonicensem spectat ecclesiam, terra ipsius grauem sustineat lesionem, fraternitati uestre per apostolica scripta mandamus quatenus cum prefate ecclesie prouisum fuerit in pastore, ipsum moneatis prudenter et efficaciter inducatis ut illud cum ea sine dispendio iuris sui satagat permutare. Quod si nequiuerit ad permutationem induci, uos negotii circumstantias nobis  fideliter intimetis; ut per relationem uestram instructi, plenius et securius in ipso procedere ualeamus. Quod si non omnes . . . duo uestrum, etc.

Datum Laterani, II Kal. Aprilis, etc.



XXXIX. EISDEM. De libertate monasteriorum regalium. 

Cum libera monasteria, que imperialia nuncupantur, Grecorum quoque dominio nulli essent archiepiscoporum uel episcoporum subiecta, presentium uobis auctoritate mandamus quatenus inquisita et cognita ueritate, in monasteriis illis regalibus regni Thessalonicensis, que Grecorum tempore archiepiscopis  uel episcopis subiecta non erant, non permittatis archiepiscopos uel episcopos iuris aliquid indebite usurpare, facientes ab eis carissime in Christo filie Marie quondam Constantinopolitane imperatrici illustri, procuratrici regni predicti, honorificentiam debitam exhiberi, contradictores appellatione remota censura ecclesiastica compescentes. Si quis autem archiepiscoporum aliquid iuris in eis sibi uindicare contenderit, suam per nos poterit iustitiam obtinere. Quod si non omnes . . . duo uestrum, etc.

Datum Laterani, Iu Kal. April., etc.



XL. EISDEM. De custodia monasteriorum Montis Sancti. 


Cum dilectus filius Benedictus tituli Sancte Susanne presbyter cardinalis, tunc apostolice sedis legatus, Sebastiensi episcopo saluo mandato nostro custodiam monasteriorum Montis sancti, que ad sedem apostolicam immediate pertinere dicuntur, duxerit committendam, et ipse illa multipliciter aggrauarit, easque committat enormitates, que non sunt digne relatu, fraternitati uestre per apostolica scripta precipiendo mandamus quatenus ipsum a custodia monasteriorum ipsorum penitus amouentes, ipsa monasteria cum consilio carissime in Christo filie nostre Marie quondam Constantinopolitane imperatricis illustris, que Thessalonicensis regni  ratione filii curam gerit, alicui persone discrete auctoritate nostra usque ad aduentum legati nostri quem in imperium Romanie auctore domino destinare proponimus, committatis. Quod si non omnes . . . duo uestrum, etc.

Datum Laterani, III Kal. April., anno tertio decimo.



XLI. FERMOPILENSI ET CARDICENSI EPISCOPIS. De libertate cleri. 

Clerus Grecorum Thessalonicensis diecesis, qui ad obedientiam sacrosancte Romane ecclesie est reuersus, nobis humiliter supplicauit quatenus ipsum  ea libertate quam tempore Grecorum habuerant, quamque dilectus filius Benedictus tituli Sancte Susanne presbyter cardinalis, tunc apostolice sedis legatus, ipsis concessit, faceremus gaudere, ac ab ecclesiis sustentationem congruam ministrari. Quocirca fraternitati uestre per apostolica scripta precipiendo mandamus quatenus eos qui ad obedientiam sedis apostolice redierunt super huiusmodi libertate non permittatis a quoquam indebite molestari, et molestatores, si qui fuerint, per censuram ecclesiasticam sublato appellationis obstaculo compescentes, faciatis eisdem in uite necessariis ab Ecclesiis iuxta facultates ipsarum congrue prouideri.

Datum Laterani, Iu Kal Aprilis, etc.



XLII. EISDEM. Ut archiepiscopus Larissenus desistat ab indebitis exactionibus. 


Ad audientiam nostram noueritis peruenisse quod uenerabilis frater noster archiepiscopus Larissenus uessinensi ac Damitriado episcopatibus et monasteriis Kellie indebitas exactiones imponens, ipsis in aliis iniuriosus plurimum et molestus existit. Quocirca fraternitati uestre per apostolica scripta mandamus quod archiepiscopum memoratum, ut debito et consueto iure contentus, ne ultra id in prefatis episcopatibus uel monasteriis usurpare presumat, ab eorum iniuriis et molestatione indebita  penitus conquiescens, monitione premissa per censuram ecclesiasticam sublato appellationis obstaculo sicut iustum fuerit, compescatis.

Datum Laterani II Kal. Aprilis, anno tertio decimo.



XLIII. ABBATI SANCTI AMBROSII, ET ARCHIDIACONO MEDIOLANENSI. Ut relaxent interdictum Pergamense. 

Per litteras uenerabilis fratris nostri episcopi et dilectorum filiorum capituli Pergamensis ad aures nostras peruenit quod cum ciuitas Pergamensis, pro eo quod Pergamenses ciues ecclesias et ecclesiasticos uiros indebitis exactionibus aggrauantes,  iugum indebite seruitutis ipsis imponere nitebantur in derogationem ecclesiastice libertatis, diu supposita fuerit ecclesiastico interdicto, propter diuinorum subtractionem quidam indeuotiores effecti, amplius duruerunt, et sectatores heretice prauitatis falsa sui erroris dogmata liberiori fronte proponunt. Cum igitur nuper nobilis uir Lambertinus potestas ciuitatis eiusdem satisfactionem super premissis obtulerit misericordiam postulando, et supradicti episcopus et capitulum satisfactionem huiusmodi recipere noluerint absque nostra licentia speciali, presentium uobis auctoritate mandamus quatenus ad ciuitatem ipsam personaliter accedentes, et eosdem ciues sollicitis exhortationibus inducentes  ad concordie unitatem, a supradicta potestate ac ipsis ciuibus recipiatis super predictis satisfactionem idoneam, prout uideritis expedire, relaxantes postmodum sententiam interdicti, et propter hoc excommunicatis absolutionis beneficium impendentes.

Datum Laterani, Nonis Aprilis, pontificatus nostri anno tertio decimo.



XLIu. EPISCOPO GALIPOLENSI, ET SANCTAE SOPHIAE AC DE BLAKERNA DECANIS CONSTANTINOPOLITANIS. Pro clero Constantinop. aduersus patriarcham. 

Suam nobis dilecti filii Constantinopolitanus clerus querimoniam destinarunt, quod cum decime ac quinte decime, que inter ipsos diuidi de iure debent,  triennio iam elapso in graue ipsorum incommodum posite fuerint in sequestro, medietatem earum uenerabili fratre nostro patriarcha Constantinopolitano sibi uindicare uolente contra statutum dilecti filii nostri Petri tituli Sancti Marcelli presbyteri cardinalis, qui tunc in partibus illis legationis fungens officio quartam partem ipsarum, cum his que in castro Danii ad dictum patriarcham pariter et ad clerum spectabant, eidem soluendam decreuit, hactenus diuidi, prout decuit, nequiuerunt. Propter quod ex earum defectu magnam seipsi queruntur necessariorum penuriam sustinere. Quanquam dilectus filius magister B. procurator patriarche predicti negauerit aliquod factum fuisse per eumdem legatum super diuisione huiusmodi constitutum;  maxime cum quintadecima nondum esset Ecclesiis deputata, nec ipse legationis officio fungeretur quando ad preces clericorum obtinuit ut intuitu paupertatis eorum idem patriarcha maneret quarta decimarum parte contentus. Unde ipsi dedimus in mandatis ut si preces cleri ueritate nituntur, statuta decimarum et quintarum decimarum huiusmodi parte contentus, non impediat nec faciat impediri quominus idem clerus assignatas a memorato legato ex eisdem percipiant cum integritate debita portiones. Quocirca discretioni uestre per apostolica scripta mandamus quatenus si ipse quod mandauimus neglexerit adimplere, uos eum ad id sublato appellationis obstaculo qua conuenit districtione cogatis. Quod si non omnes, etc., tu ea, frater  episcope, cum eorum, etc.

Datum Laterani, uIII Idus Aprilis, pontificatus nostri anno tertio decimo.



XLu. MORELLO TULLENSI CANONICO Confirmatur ei prebenda. 

Cum olim de prebenda Tullensi canonice inuestitus, stallum in choro et uocem in capitulo non haberes, ad iudices quosdam litteras super hoc apostolicas impetrasti: coram quibus capitulum Tullense citatum, per clericum quemdam ad nostram fecit audientiam appellari; quorum appellationem iudices ipsi friuolam reputantes, in corporalem possessionem  ipsius prebende te inducere curauerunt, contradictores excommunicationis sententia percellentes. Post hec autem tibi et F. archidiacono Tullensi procuratori prefati capituli propter hoc in nostra presentia constitutis, uenerabilem fratrem nostrum Hugolinum Ostiensem episcopum concessimus auditorem; coram quo sententiam quam predicti iudices pro te tulerant postulasti humiliter confirmari, aduersa parte in contrarium proponente quod minime confirmari debebat, eo quod idem capitulum appellatione quam interponi fecerat persequendo, ad uenerabilem fratrem nostrum episcopum et primicerium uirdunensem litteras obtinuisset a nobis, quarum auctoritate tu sententialiter condemnatus, remotus fueras a prebenda quod se loco et  tempore competenti adeo constanter proposuit probaturum ut etiam soluere promisisset expensas, nisi per ipsum exceptio huiusmodi probaretur. Quapropter uenerabili fratri nostro Catalaunensi episcopo et coniudicibus suis nostris dedimus litteras in mandatis ut inquisita super premissis plenius ueritate, si predictus procurator in probatione illius exceptionis deficeret quam obiecit, ipsi eum iuxta promissionem suam in expensis factis post exceptionem oppositam condemnarent. Cumque demum elapso triennio infra quod procurator predictus peremptorie citatus multoties a iudicibus memoratis suam noluit exceptionem probare, tu et prefatus F. iterum in nostra fuissetis presentia constituti, ac coram dilecto filio Hyacintho subdiacono et  capellano nostro, quem uobis auditorem concessimus, hec et alia retulisses, dictus procurator proposuit ex aduerso quod quia procurator esse desierat in hac causa, et ad prosequendam ipsam alius de uoluntate capituli ei fuerat substitutus, non tenebatur super hoc ulterius respondere, maxime cum non esset a iudicibus ultimis ad nostram audientiam appellatus; qui licet nondum in negotio processissent, adhuc tamen eorum exspectabatur processus. Adiecit insuper quod cum multos habuerit terminos, nullus ei fuit peremptorius assignatus, ex abundanti permittens ut in ipso procederent negotio prout esset procedendum de iure, si tu probares peremptorium sibi diem fuisse prefixum.

 Cum igitur testibus tuis coram eodem auditore productis, non solum sufficienter probasses per illos procuratorem ipsum peremptorie fuisse citatum, ita quod sex uel septem hebdomadas siue duos menses terminus peremptorius continuisset ad minus; quinimo iudices ipsos in eorum presentia fuisse confessos quod terminus ille continuit duos menses, ac procuratori sepefato dixisse quod ei multos terminos et tres peremptorios assignarant ad probandam exceptionem predictam, unde nisi eam probaret termino prelibato, nullatenus super hoc ulterius audiretur, idem procurator ex aduerso respondit quod ueniendi ad eos iter arripuerant testes sui, allegans insuper quod etsi peremptoria sibi dies  fuerit assignata, non tamen iudices per totam diem in loco quem sibi prefixerant exspectarunt. Quod tu probasti penitus esse falsum, nichilominus allegans quod illi procuratori  non debuit alius substitui procurator. Adiecisti etiam quod cum iudices nec sententiam ferre uellent, nec remittere ad apostolicam sedem de processu cause rescriptum, demum tibi taliter responderunt, ut ad presentiam nostram accederes, quia causa debitum finem sortiri non poterat per eosdem. Quos licet procurator predictus confessus fuerit sic dixisse, subiecit tamen quod id demum iidem iudices reuocarant, sed  reuocationem huiusmodi, quam factam esse negabas, probare postmodum non curauit. Cum igitur hec et alia coram subdiacono ipso proposita hinc inde fuissent, ipse tandem rationibus utriusque partis diligenter auditis et perspicaciter intellectis, facta taxatione ac iuramento recepto super prelibatis expensis de consilio dilectorum filiorum nostrorum Guale Sancte Marie in Porticu et Pelagii Sancte Lucie ad septa solis diaconorum cardinalium prenominatum F. tibi pro ipsis in triginta libris denariorum Trecensium sententialiter condemnauit, et confirmauit sententiam pro te super prebenda predicta prolatam. A cuius sententia licet pars aduersa nostram audientiam appellauerit, nos tamen appellationem huiusmodi malitiosam et friuolam  reputantes, sententiam approbamus predictam et auctoritate apostolica confirmamus. Nulli ergo omnino hominum liceat hanc paginam nostre confirmationis infringere uel ei ausu temerario contraire. Si quis autem hoc, etc., usque incursurum.

Datum Laterani, uIII Idus Aprilis, anno tertio decimo.



XLuI. CAPITULO TULLENSI. Super eodem. 

Olim dilectus filius Morellus clericus de prebenda Tullensi canonice inuestitutus, etc. ut in alia usque coram quibus uos citati per quemdam clericum ad  nostram fecistis audientiam appellari, cuius appellationem, etc., usque ipsius prebende dictum M. clericum induxerunt, contradictores, etc., usque Post hec autem eidem clerico, et F. archidiacono Ecclesie uestre procuratori uestro, etc., in eumdem fere modum ut in alia usque friuolam reputantes sententiam eiusdem subdiaconi auctoritate apostolica duximus approbandam. Unde dilectis filiis Christianitatis et capelle ducis decanis et magistro G. canonico Diuionensi nostris dedimus litteris in mandatis quatenus dictum F. ad solutionem pecunie pretaxate per censuram ecclesiasticam appellatione remota compellant, et sepedictum Morellum inducant in corporalem possessionem prefate prebende,  ac tueri procurent inductum, stallum in choro et locum in capitulo assignantes eidem; contradictores, si qui fuerint, uel rebelles per eamdem censuram sublato cuiuslibet contradictionis et appellationis obstaculo compescendo. Quocirca discretioni uestre per apostolica scripta mandamus quatenus dictis exsecutoribus super hoc uos nullatenus opponatis, sed mandatum eorum recipiatis humiliter et seruetis, permittentes eumdem Morellum pacifica ipsius prebende possessione gaudere.

Datum Laterani, etc., ut in alia per totum.

Scriptum est ipsis exsecutoribus super hoc fere in eumdem modum ut in alia usque compescendo. Quod si non omnes, etc., duo uestrum ea, etc.

Datum Laterani, etc., ut in alia per totum.



XLuII. NEOPATRENSI ARCHIEPISCOPO, ET EPISCOPO CITHONIENSI, ET AuELENSI ELECTO. Confirmatur sententia quedam. 


uenerabilis frater noster Cermopilensis [Thermopylensis] episcopus nobis humiliter supplicauit ut diffinitiuam sententiam quam pro ipso iudices delegati a nobis aduersus abbatem et monachos monasterii de Chamenun super fundo eiusdem monasterii quem idem episcopus ad suam proponebat ecclesiam pertinere rationabiliter protulerunt, apostolico dignaremur munimine roborare. Quocirca discretioni uestre per apostolica scripta mandamus quatenus sententiam ipsam, sicut est iusta, faciatis per censuram  ecclesiasticam appellatione remota firmiter obseruari. Quod si non omnes, etc., duo uestrum ea, etc.

Datum Laterani, uI Idus Aprilis, anno tertio decimo.



XLuIII. DONATO CASSELLENSI ARCHIEPISCOPO, EIUSQUE SUCCESSORIBUS CANONICE SUBSTITUENDIS IN PERPETUUM. Recipiuntur sub protectione sedis apostolice. 

Ex commisso nobis a Deo apostolatus officio fratribus nostris episcopis tam uicinis quam longe positis paterna nos conuenit prouisione consulere, et ecclesiis in quibus Domino militare noscuntur suam iustitiam conseruare, ut quemadmodum, disponente Domino, Patres uocamur in nomine, ita nichilominus  comprobemur in opere. Huius rei gratia, uenerabilis in Christo frater Donate Cassellensis archiepiscope, tuis iustis postulationibus clementer annuimus, et Ecclesiam Cassellensem tibi commissam sub beati Petri et nostra protectione suscipimus et presentis scripti priuilegio communimus, statuentes ut quascunque possessiones, quecunque bona Ecclesia eadem inpresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma tibi tuisque successoribus et illibata permaneant, in quibus hec propriis duximus exprimenda uocabulis: Cassellum cum omni iure, terris, possessionibus  et aliis pertinentiis suis, Ceallmumenoch cum omnibus pertinentiis suis, Ceallmithini cum omnibus pertinentiis suis, Gleannean cum omnibus pertinentiis suis, Geallbecam cum pertinentiis suis, Cealloscathan cum omnibus pertinentiis suis, Cluam Argtum cum pertinentiis suis, Caaltulach cum omnibus pertinentiis suis, Ceallehurrigi superior cum omnibus pertinentiis suis, Ceallehurrigi cum pertinentiis suis, et omnes alias possessiones cum pertinentiis suis, usque Cathedrales uero ecclesias que metropolitico sunt tibi iure subiecte, sicut hactenus fuisse noscuntur, tibi tuisque successoribus auctoritate apostolica nichilominus confirmamus et presentis scripti priuilegio communimus, uidelicet Ecclesiam Lumnicensem, Laoniensem, Finnabarensem,  Waterfordensem, Ardmorensem, Lesmorensem, Cluanensem, Corcaiensem, Rossensem, Ardfercensem, et Imblicensem. Pallium etiam, plenitudinem uidelicet pontificalis officii, fraternitati tue apostolice sedis liberalitate largimur; quo intra ecclesiam tuam ad missarum solemnia celebranda uti memineris eis diebus quibus predecessores tuos usos fuisse cognoscis, uidelicet in Natiuitate Domini, festiuitate protomartyris Stephani, Circumcisione Domini, Epiphania, Hypapanti, Dominica de Gaudete, Dominica Letare, Ierusalem, Dominica in ramis Palmarum, Cena Domini, Sabbato sancto, Pascha, secunda feria post Pascha, Ascensione, Pentecoste, tribus festiuitatibus beate Dei genitricis et uirginis Marie, natalitio beati Ioannis Baptiste,  commemoratione Omnium Sanctorum, solemnitatibus omnium apostolorum, dedicationibus ecclesiarum, consecrationibus episcoporum, ordinationibus clericorum, ecclesie tue principalibus festiuitatibus, et anniuersario tue consecrationis die.

Conuenit ergo te diligentius prouidere quomodo sit huiusmodi indumenti honor modesta actuum uiuacitate seruandus, et ut ei morum tuorum ornamenta conueniant, et tu esse ualeas utrobique, Deo auctore, conspicuus, et quem pastoralis cure constringit officium, dilectionem proberis fratribus exhibere, ut ipsi etiam aduersarii propter mandatum Dominicum tuo circa te copulentur affectu. Pacem sequaris cum omnibus, piis uaces operibus, uirtutibus polleas, fulgeat in pectore tuo rationale iudicii  cum superhumeralis actione coniunctum. Ita procedas in conspectu Dei et in oculis hominum quatenus gregi tibi commisso uirtutis prestes exemplum, ut et ipsi uidentes opera tua bona glorificent Patrem nostrum qui est in celis. Sit in lingua tua edificationis sermo, sit zeli feruor in animo. Et preter hec, cuncta que officio tuo conueniunt cum ea temperantia agas ut que pallei dignitas expetit uidearis feruenter amplecti et gloriam sempiternam acquirere tibi possis in celis. Adiicimus quoque ut, cum te uel aliquem suffraganeorum tuorum mori contigerit, baculus pastoralis et annulus in ecclesia remaneant propria sub fideli custodia constituti ad successoris usum, cum, Deo fauente, consecrationem  acceperit, conseruandi. Cemeteria quoque ecclesiarum ac ecclesiastica beneficia nullus hereditario iure possideat. Quod si quis hoc facere contenderit, censura canonica compescatur. Obeunte uero te nunc eiusdem loci archiepiscopo uel tuorum quolibet successorum, nullus ad eamdem Ecclesiam in archiepiscopum eligatur, nisi quem suffraganei episcopi et canonici eiusdem Ecclesie uel maior pars consilii sanioris, sicut est hactenus obseruatum, secundum Deum prouiderint eligendum. Decernimus ergo ut nulli omnino hominum liceat prefatam Ecclesiam temere perturbare, aut eius possessiones auferre, uel ablatas retinere, minuere, seu quibuslibet  uexationibus fatigare; sed omnia integra conseruentur tuis ac tuorum successorum, usibus omnimodis profutura, salua sedis apostolice auctoritate. Si qua igitur in futurum ecclesiastica secularisue persona, etc., usque districte ultioni subiaceat. Cunctis autem eidem loco, etc., usque inueniant. Amen, amen, amen.

Datum Laterani per manum Ioannis Sancte Marie in Cosmidin diaconi cardinalis S. R. E. cancellarii, uIII Idus Aprilis, indictione XIII, Incarnationis Dominice anno millesimo ducentesimo decimo, pontificatus uero domini Innocentii pape III anno tertio decimo.



XLIX. MAGISTRO NICOLAO MISNENSI ET BURCARDO WRCINENSI CANONICIS. Committitur eis quedam causa. 


 Cum dilecti filii Otto subdiaconus noster et Gualterius, qui se gerit pro Magdeburgensi prepoposito, coram nobis de sententia litigarent quam super prepositura Magdeburgensi uenerabilis frater noster Maguntinus archiepiscopus et condelegati sui pro ipso subdiacono promulgarant, petente illam altero infirmari, reliquo uero ipsam multipliciter defendente, nos tandem uolentes de principali negotio et contingentibus illud fieri certiores, cum ex litteris apostolicis, in quibus uidebatur processus negotii exaratus, perpendi non posset an super eo lis fuerit contestata, nec coram archiepiscopo et condelegatis  suis fuerit contestatio litis facta, sed a iam dicto Gualterio ad declinandum eorum iudicium appellatum, decreuimus ut, eadem sententia nonobstante, prefatus Otto facultatem haberet proponendi de nouo contra electionem et personam Gualterii si qua uellet et ipse se ad singula defendendi. Proposuit igitur dictus Otto quod electione sua, que facta fuerat pluribus canonicis presentibus et nequaquam contradicentibus, non cassata, cui tamen idem non pro ipsa promouenda, sed pro alia infirmanda tantum insistit, electio memorati Gualterii, dum excommunicationis uinculo teneretur, presumpta fuit, non solum post diuersas appellationes ab ipso rationabiliter interpositas et iter arreptum  ab eo pariter et Lodulpho ac Lodoico atque Crascone concanonicis suis ad sedem apostolicam accedendi, uerum etiam legitimis eorumdem concanonicorum suorum appellationibus uilipensis, ultra semestre quoque tempus, et circa terminum a uenerabili fratre nostro Magdeburgensi archiepiscopo assignatum, infra quem idem Otto et socii sui poterant ad ecclesiam pro facienda electione redire. Super quibus testes suos recipi postulauit. Ad hec dilectus filius custos Magdeburgensis contra eamdem electionem obiecit quod post appellationem ab eo legitime interpositam fuerat attentata, et super hoc quosdam testes coram dilecto filio nostro Pelagio  Sancte Lucie ad septa solis diacono cardinale eis a nobis auditore concesso produxit, et adhuc alios intendit producere coram nobis. Prefatus uero Gualterius ex aduerso respondens, et negans que proposita fuerant contra eum, quedam super facto electionis sue, quedam etiam contra excommunicationis exceptionem sibi obiectam proposuit replicando, et ea se obtulit opportuno tempore probaturum, petens interim quosdam testes, quos presentes habebat, recipi super illis, uidelicet quod sepe dictus Otto appellationi quam fecerat, super eo quod non respondebatur litteris nostris pro ipso directis, renuntiauit expresse, quod archiepiscopus, cum oporteret ipsum legatis nostris occurrere, appellauit, ne capitulum ante reditum suum ad electionem procederet,  cui de more interesse debebat, quod maior et sanior pars capituli consensit induciis quas idem archiepiscopus postulauit, ut scilicet electio usque ad eius reditum differretur, et Conradus et Crasco socii eiusdem Ottonis ipsis induciis consenserunt, et quod demum a maiori et saniori parte capituli in prepositum sit electus, adiiciens quod memoratus Otto admittendus non esset ad exceptionem quam de ipsius excommunicatione proponit; tum quia Simoniam in sue nominationis facto ipsum commisisse dicebat, tum etiam propter alias causas quas asserebat consistere circa factum, cum illum communicasse sibi tam ante causam astrueret quam in causa.

Sed ad hec idem Otto respondit quod, licet omnino nullam commiserit Simoniam, quin potius ipse  Gualterius Simoniacam commiserit prauitatem, per replicationem tamen premissam de iure non posset excommunicationis probatio impediri, cum exceptionem huiusmodi talis replicatio non contingat. Etsi etiam uerum esset quod tam ante causam quam in causa prefato communicasset Gualterio, ipse tamen non debuisset eum in manifesto uitare; tum quia denuntiatus non fuerat, et tam a prelatis quam aliis communicabatur eidem; tum quia, etsi crederet eum in canonem late sententie incidisse, sicut ei fuerat intimatum, non tamen hoc uiderat per se ipsum, sed confidebat per alios id posse probare. Quia igitur replicationes huiusmodi non solum inualide sunt, sed et friuole reputande, nos eis nequaquam obstantibus,  quosdam testes super aliquibus premissorum recipi fecimus utrinque productos, et depositiones eorum sub eiusdem cardinalis sigillo apud sedem apostolicam reseruari, discretioni uestre per apostolica scripta mandantes quatenus recipiatis alios testes, tam super his super quibus iam sunt testes producti, quam etiam super aliis in narrationibus partium comprehensis, et eos insuper quos ad replicationem testium partis aduerse utralibet pars duxerit producendos, et depositiones eorum examinetis prudenter, ac fideliter conscribatis, easque sub sigillis uestris inclusas ad sedem apostolicam destinetis, prefigentes partibus terminum  competentem quo se nostro conspectui representent, iustam, auctore Deo, sententiam recepture. Testes autem qui fuerint nominati, si se gratia, odio uel timore subtraxerint, per censuram ecclesiasticam, appellatione cessante, cogatis ueritati testimonium perhibere. Quod si quidquam humanitus alterutri uestrum contingeret, ut his fideliter exsequendis, sicut iuramento prestito uterque tenetur, usque ad Kalend. Octobris proximo futuras interesse non posset, extunc dilectus filius Florentius abbas de Sichem omni contradictione ac appellatione cessantibus premissa cum reliquo auctoritate presentium exsequatur. Nullis litteris obstantibus, preter assensum partium a sede apostolica impetratis.

Datum Laterani, u Idus April., pontificatus nostri  anno tertio decimo.



L. NOBILI MULIERI A. SORORI NOBILIS uIRI MARCHIONIS MISNENSIS. De causa diuortii cum rege Bohemie. 

 Dudum ad aures nostras ex parte tua questione perlata quod cum carissimus in Christo filius noster rex Bohemie illustris te duxisset legitime in uxorem, ac decem et octo  annis et amplius uelut coniugem legitimam pertractasset, filiis et filiabus ex te susceptis, ac uenerabilis frater noster Pragensis episcopus ad petitionem et mandatum eiusdem regis, te uolente ad causam accedere ut tuas coram eo proponeres rationes, sed a satellitibus  memorati regis prohibita, post appellationem ad nos interpositam diuortii sententiam promulgasset, a qua fecisti per capellanum tuum infra decendium [decem dies] appellari, eodem rege superducente postmodum carissimam in Christo filiam C. sororem karissimi in Christo filii nostri regis Hungarorum illustris, post diuersas litteras super eodem negotio impetratas, demum uenerabilibus fratribus nostris Halberstatensi et Hambembergensi [Hauelbergensi] episcopis et dilecto filio abbati de Porca dedimus in mandatis ut uocatis ad suam presentiam quos noscerent euocandos, inquirerent diligentius ueritatem, et quod inuenirent, per suas nobis litteras intimarent, ut ex eorum relatione sufficienter  instructi, procedere liberius in negotio ualeremus. Ipsi uero testes postea receperunt ex tua parte productos, qui iurauerunt pro utraque parte dicere ueritatem, et depositiones eorum propriis sigillis inclusas ad nostram presentiam transmiserunt. uerum cum procurator tuus et nuntius eiusdem regis propter hoc apud sedem apostolicam constituti coram dilecto filio nostro Petro tituli Sancti Marcelli presbytero cardinale, quem ipsis dedimus auditorem, aliquandiu litigassent, et procurator ipse attestationes easdem approbandas assereret, et nuntius ex aduerso eas, utpote lite non contestata et post appellationem ad nos legitime interpositam inordinate receptas,  peteret reprobari, nos intellectis per cardinalem ipsum utrinque propositis, attestationes prefatas nec approbandas duximus nec etiam reprobandas, sed eas tempori discussionis decreuimus reseruari, ut tunc contra illas allegaretur a partibus et pro illis, uenerabili fratri nostro Salsburgensi archiepiscopo et eius coniudicibus iniungentes ut partibus ad locum idoneum conuocatis, omni excusatione ac occasione [contradictione] cessantibus, reciperent testes quos pars tua uel regis, cum nondum didicissetis testificata, super processu Pragensis episcopi uel predictorum iudicum duceret producendos, ita quod in testes quos prius induxeras, uel alios, si uelles, inducere minime uetareris, cum non renuntiasses testibus producendis, et gesta omnia redacta in  scriptis ad sedem apostolicam destinarent, prefigentes partibus terminum competentem quo nostro se conspectui presentarent sententiam recepture.

Qui quoniam propter impedimenta uaria procedere nequiuerunt, uenerabilis frater noster Hugolinus Ostiensis episcopus et dilectus filius Leo tituli Sancte Crucis presbyter cardinalis, qui tunc legationis officio in Teutonia fungebantur, auctoritate tam nostra quam sua Auelbergensi episcopo tunc electo et Sancti Georgii et de Sichem abbatibus iuxta prescriptam formam idem negotium commisere. Qui post multos cause circuitus, sicut ex litteris predictorum episcopi et abbatis de Sichem nobis innotuit, memorato regi, qui propter contumaciam manifestam fuerat excommunicatus ab eis,  absolutionis beneficium impenderunt, ab eodem recepta iuratoria cautione quod pareret iustitie coram ipsis. Cui cum diem et locum ad prosequendum negotium peremptorie assignassent, propter contumaciam suam demum in priorem eum sententiam reduxerunt, recipientes testes ex tua parte productos. Cum autem postmodum iteratos clamores nostris auribus inculcasses, et nos deliberauerimus cum fratribus nostris quid ad expediendum negotium toties impeditum agere deberemus, hoc tandem occurrit, ut sub examine nostro causa eadem uentilata finem debitum sortiretur. Unde uenerabili fratri nostro Maguntinensi archiepiscopo dedimus in preceptis ut ex parte nostra partibus pro termino peremptorio  Kalendas Octobris proximo preteritas assignaret, infra quas per se aut responsales idoneos cum omnibus que ad causam necessaria noscerent nostro se conspectui presentarent sententiam recepture. Supradicte quoque C. sorori regis Hungarie quam sibi rex Bohemie copularat, citationis tenorem iussimus intimari, ut si uellet, ad defensionem suam idoneos dirigeret responsales. Porro cum nuper dilecti filii tuus et . . . ac . . . tam ipsius regis quam C. sororis regis Hungarie procuratores propter hoc ad sedem apostolicam accessissent, procurator tuus depositiones testium coram primis et secundis iudicibus productorum petiit publicari et tibi beneficium restitutionis impendi, sententia predicti Pragensis episcopi reprobata, ad assertionem  propriam roborandam multis iuris canonici et ciuilis argumentis inductis. Procuratores uero partis aduerse attestationes ipsas aperiendas non esse dicebant, neque secundum eas in negotio procedendum; quoniam iudices lite non contestata, et iuris ordine pretermisso, ac postposita appellatione ad nos legitime interposita, pro eo quod locum suspectum assignauerant ipsi regi, in negotio processerant memorato, et quia prefata soror regis Hungarie ad causam euocata non fuerat, ad quam eiusdem negotii defensio pertinebat.

Cum enim ipsa, postquam super sententia diuortii inter te ac sepe dictum regem a prefato episcopo promulgata exstitit coram multis prelatis Hungarie facta fides, eidem regi fuerit in conspectu  ecclesie copulata, ea indefensa et non citata, que in quasi possessione ipsius regis, cuius restitutio petebatur, tunc temporis existebat, non debuit in supradicto negotio procedi; maxime cum expressum fuerit in litteris transmissis eisdem ut uocarent quos noscerent euocandos. Unde non solum rex, sed et ipsa quoque C. debuit euocari, cum taliter fuisse nostra intentio uideretur, ex eo quod ultime citationis tenorem non solum regi, sed etiam dicte nobili mandauimus intimari; ut si uellet, prefixo termino ad defensionem suam idoneos dirigeret responsales. Predicta uero probare procuratores ipsi multis rationibus nitebantur. Attestationes quoque secundo loco receptas eadem pars proposuit respuendas, cum iudices qui testes receperant,  postquam ab eis, utpote manifeste suspectis, ad nos fuerat appellatum, eiusdem regis nuntio propter hoc specialiter ad sedem apostolicam destinato, duxerunt in negotio procedendum. Ex eadem insuper fuit parte propositum quod tu nequaquam eras restitutionem postulans audienda, cum spoliata fueris auctoritate iudicis, qui presumitur legitime processisse, nec absque ipsius C. poteras preiudicio et iactura restitui, que in prefati regis quasi possessione ecclesie auctoritate tunc erat, cum is qui auctore pretore possidet iuste possidere regulariter uideatur. Eadem quoque pars proponebat te non debere contra sententiam predicti episcopi Pragensis audiri, quam tua sponte olim duxeras  approbandam; maxime cum ex parte predicte sororis regis super consanguinitatis linea inter te ac prefatum regem in continenti probationes legitime offerrentur; cum, etsi ferretur forsitan sententia contra regem, nichilominus eius esset exsecutio differenda, ne antedicte C. circa possessionem regis posset preiudicium generari, sicut in quodam alio casu non multum huic absimili dicimur diffinisse. Ceterum ad hoc quod premissum est, lite non contestata priores iudices processisse, fuit ex tua parte responsum quod hoc pars altera non poterat allegare. Cum enim confiteretur litem coram Pragensi episcopo contestatam, qui diuortii sententiam promulgauit, in appellationis causa, que intelligitur eadem cum priori, litem non oportuit denuo contestari.  Sed etsi litem non fuisse coram episcopo contestatam pars eadem fateretur, cum tamen testes fuerint ab ipsa producti contra te, non poterat allegare quod lite non contestata testes minus legitime produxisses, cum frustra legis auxilium inuocet qui committit in legem. Sed nec dicta soror regis Hungarie, imo rex solummodo debuit a iudicibus memoratis citari, quem causa principaliter contingebat; cum principali questione decisa, causa ipsius C. que accessoria uidebatur, per consequentiam sopiretur; maxime cum ad defensionem cause que publice agebatur, si sibi preiudicari timebat, se potuerit obtulisse. Sed nec omnes quos questio mota contingit, ad examinationem euocantur ipsius, sicut in multis casibus est uideri ciuilibus legibus  comprehensis: quanquam ad cautelam et ex gratia speciali mandauerimus archiepiscopo Maguntinensi ut citationis tenorem supradicte nobili nuntiaret. Proposuit etiam procurator tuus non posse partem alteram allegare quod attestationes ultime post appellationem ad nos interpositam a iudicibus fuerint inordinate recepte, cum postmodum eorumdem iudicio se promiserit iuramento interposito parituram, propter quod renuntiasse appellationis beneficio uidebatur. Contra quod pars aduersa dicebat quod sub conditione fuerat prestitum huiusmodi iuramentum, nisi uidelicet regis nuntius propter hoc specialiter ad nostram presentiam destinatus mandatum ex parte nostra contrarium reportaret. Restitutionem quoque a te petitam, a  dicta sorore regis impediri non posse dicebat, eo pretextu uidelicet quod auctore pretore ceperat possidere. Nam ex facto episcopi, qui post appellationem ad nos legitime interpositam inordinate processerat, huiusmodi fuerat auctoritas usurpata. Sed nec consanguinitatis obiectu per eam poterat restitutio impediri, cum et rex ipse hoc idem allegans minime audiretur. Illud nichilominus friuolum esse dicebat quod tu approbasse sententiam dicebaris, cum per approbationem tuam sententia nequiuerit robur sumere que irrita fuerat ipso iure.

Cum igitur super his et aliis utrique propositis nobis nequiuerit fieri plena fides super processu Pragensis episcopi coram nobis lite legitime contestata,  et quibusdam testibus super ipso pro parte regis receptis, uniuersis exceptionibus saluis, de procuratorum utriusque partis assensu tam tibi quam parti aduerse dilationem usque ad festum Sancti Martini primo uenturum duximus concedendam, presentium tibi auctoritate mandantes quatenus, nisi forsan interim inter uos honesta poterit concordia prouenire, in eodem termino, quem tibi peremptorium assignamus, per responsales idoneos et sufficienter instructos super omnibus que spectant ad causam compareas coram nobis, ut per nos causa ipsa diligenter examinata, finem debitum sortiatur.

Datum Laterani, Idibus Aprilis, pontificatus nostri anno tertio decimo.

 Scriptum est in eumdem fere modum illustri regi Bohemie.

Datum Laterani, etc., ut in alia.

In eumdem fere modum scriptum est nobili mulieri C. sorori regis Hungarie, usque duximus concedendam. Unde memoratis regi et nobili dedimus in mandatis quatenus, nisi forsan interim inter uos, etc., ut in alia in eumdem fere modum usque finem debitum sortiatur. Tibi quoque mandamus ut, si uolueris, procuratorem ad eumdem terminum pro te dirigas sufficienter instructum.

Datum, ut in alia.



LI. RANULPHO PRIORI ET CONuENTUI HOSPITALIS SANCTI THOMAE MARTYRIS ET BEATI ANTONII ABBATIS DE PORTA MILETI DE CADOMO TAM PRAESENTIBUS QUAM FUTURIS REGULAREM uITAM PROFESSIS IN PERPETUUM. De confirmatione priuilegiorum. 


Religiosam uitam eligentibus apostolicum conuenit adesse presidium, ne forte cuiuslibet temeritatis incursus aut eos a proposito reuocet, aut robur, quod absit! sacre religionis infringat. Eapropter, dilecti in Domino filii, uestris postulationibus clementer annuimus, et prefatum hospitale, in quo diuino estis obsequio mancipati, sub beati Petri et nostra protectione suscipimus et presentis scripti priuilegio communimus. In primis siquidem statuentes ut ordo canonicus, qui secundum Deum et beati Augustini Regulam in eodem loco institutus  esse dignoscitur, perpetuis ibidem temporibus inuiolabiliter obseruetur. Preterea quascunque possessiones, quecunque bona idem hospitale in presentiarum iuste ac canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus et illibata permaneant; in quibus hec propriis duximus exprimenda uocabulis: Locum ipsum in quo prefatum hospitale situm est, cum omnibus pertinentiis suis; de dono Willelmi comitis de Magnauilla, dimidium modium frumenti, et dimidium hordei in suo molendino de Molineaus; de dono Roberti de Harecort, unum sextarium  frumenti apud Posteinie; de dono Thome Malfillaste, nemus suum de Rella et dimidium modium auene apud Cussie; de dono uenerabilis fratris nostri R. Baiocensis episcopi, pratum quod fuit Radulphi Leueel, et redditum quem inde percipiebat, uidelicet quatuor sextarios frumenti; de dono Martini Fobert et Ricardi fratris sui, de assensu et uoluntate Petronille et Nicolae uxorum suarum, tres acras terre et dimidiam; de dono Rogerii de Ammundeuilla, octo acras et dimidiam et unam uirgam terre in territorio de Borgesbu; ex dono Wilhelmi de Oilie archidiaconi Andegauensis, unum sextarium frumenti et duos sextarios hordei in molendino suo de Oilie; ex dono Lohulidi de Flamanuill, sex solidos Turonenses in feudo Willelmi filii  Rohais apud Aumarsnil, ex dono Ricardi filii Ricardi Henrici, decem libratas redditus in uilla Cadomi acquisitione Willelmi de Sancto Martino; ex dono Rogerii filii Roberti Tioudi, dimidium modium hordei apud Soliers, et sex solidos Turonenses, et duos capones, duas gallinas et uiginti oua; ex dono Simonis de Locheles, terras apud Broie ad dimidium modium frumenti; ex dono Radulphi de Clinchamp et Hugonis fratris eius, terras apud Rosel ad tredecim sextarios frumenti; ex dono Ricardi militis, apud Colomp. sex sextarios frumenti, et unam gallinam; ex dono Ricardi de Berner. quinque sextarios hordei apud Columbell; ex dono Wilhelmi Motin, quinque acras terre et dimidiam apud Eschai; ex dono Iuonis de Alemannia,  sex sextarios frumenti, duas gallinas et uiginti oua, et quartam partem cuiusdam molendini apud Maletot; ex dono Reginaldi et Gaufridi Lesblaiers, quinquaginta tres solidos et quatuor denarios in uico Oxomensi; ex dono Thome Grauerenc, uiginti solidos apud Wauceles; ex dono Roberti Gouz, tres sextarios frumenti in molendino suo apud Wadum de Condrei; ex dono Willelmi de Merlai, unam acram terre et dimidiam apud Audrei; ex dono Walteri de Aignealil, tres minas frumenti et tres minas hordei in territorio Cadomensi; ex dono Simonis de Buesuill, unum sextarium frumenti in molendinis de Buesuill; ex dono Maneri Sellonis, duodecim acras terre apud Feugeroles; ex dono  Roberti de Briucort, tres sextarios hordei in molendino de Babamuill; ex dono Roberti Iugan, decem et octo acras terre apud Capellam Engeuger; ex dono Reginaldi de Barneres, duodecim solidos, duos capones, et triginta oua apud Bouealuill; ex dono Ricardi de Audrie, tertiam partem terre sue apud Fontenei; ex dono Hurtaudi, unam acram terre apud Maletot; ex dono Willelmi Bacun de Formignie, unam acram terre apud Arthence; terras et redditus quos Alanus Lebret, Radulphus Pucras, et Willelmus Lauielle, et fratres ipsius, domui uestre pietatis intuitu concesserunt. Sane noualium uestrorum que propriis manibus aut sumptibus colitis, siue de uestrorum animalium nutrimentis, nullus a uobis decimas exigere uel  extorquere presumat. Liceat quoque uobis clericos uel laicos liberos et absolutos e seculo fugientes ad conuersionem recipere et eos absque contradictione aliqua retinere.

Prohibemus insuper ut nulli fratrum uestrorum post factam in hospitali predicto professionem fas sit sine prioris sui licentia de eodem loco discedere. Discedentem uero absque communium litterarum uestrarum cautione nullus audeat retinere. Statuimus insuper ut nulli liceat nouas et indebitas consuetudines aut exactiones uobis aut capellis uestris imponere, aut in uos uel domum siue capellas predictas sine manifesta et rationabili causa excommunicationis uel interdicti sententias promulgare. Cum autem generale interdictum terre fuerit, liceat uobis, clausis  ianuis, exclusis excommunicatis et interdictis, non pulsatis campanis, suppressa uoce diuina officia celebrare. Obeunte uero te nunc eiusdem loci priore uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres communi consensu uel fratrum maior pars consilii sanioris secundum Deum et beati Augustini Regulam prouiderint eligendum. Sepulturam quoque ipsius loci liberam esse decernimus, ut eorum deuotioni et extreme uoluntati qui se illic sepeliri deliberauerint, nisi forte excommunicati uel interdicti sint, nullus obsistat, salua tamen iustitia illarum Ecclesiarum a quibus mortuorum corpora assumuntur. Decernimus ergo ut nulli omnino hominum liceat prefatam domum temere perturbare,  aut eius possessiones auferre, uel ablatas retinere, minuere, seu quibuslibet uexationibus fatigare; sed omnia integra conseruentur eorum, pro quorum gubernatione ac sustentatione concessa sunt, usibus omnimodis profutura, salua sedis apostolice auctoritate et diecesani episcopi canonica iustitia. Si qua igitur in futurum ecclesiastica secularisue persona, hanc nostre constitutionis paginam sciens, etc., usque districte subiaceat ultioni. Cunctis autem eidem loco sua iura seruantibus, etc., usque premia eterne pacis inueniant. Amen, amen, amen.

Datum Laterani per manum Ioannis Sancte Marie in Cosmedin diaconi cardinalis, S. R. E. cancellarii, uIII Idus Aprilis, indictione decima tertia,  Incarnationis Dominice anno millesimo ducentesimo decimo, pontificatus uero domini Innocentii pape III anno tertio decimo.



LII. R. DE SOUREBI CLERICO. Ei confirmatur prebenda Eboracensis. 

Cum Ecclesia Suwellensis in prouentibus et in clericorum numero penuriam pateretur, uenerabilis frater noster Galfridus Eboracensis archiepiscopus ad supplendum defectum huiusmodi et cultum diuini nominis ampliandum, cum consensu capituli eiusdem Ecclesie, de quadam magna prebenda in eadem Ecclesia tunc uacante duas prebendas instituit, duobus clericis in perpetuum conferendas; quarum  unam, scilicet ecclesiam de Muskeham cum pertinentiis suis, idem archiepiscopus dudum magistro T. de Disce clerico suo contulit, eoque illam postmodum resignante, ipsam tibi liberaliter assignauit, quam postulasti tibi per sedem apostolicam confirmari. Nos igitur tuis iustis postulationibus grato concurrentes assensu, dictam prebendam cum communia pertinente ad ipsam, sicut eam iuste possides et quiete, auctoritate tibi apostolica confirmamus, et presentis scripti patrocinio communimus. Nulli ergo, etc., hanc paginam nostre confirmationis infringere uel ei, etc., usque incursurum.

Datum Laterani, u Idus Aprilis, pontificatus nostri anno tertio decimo.



LIII. ALBERTO FERENTINATI EPISCOPO. Conceditur quidam locus pro construendo molendino. 


Quia te, sicut uenerabilem fratrem, uinculo sincere caritatis amplectimur, in his que secundum Deum possumus prompta tibi uolumus benignitate deferre. Quocirca, uenerabilis in Christo frater, tuis precibus inclinati, locum qui dicitur Molendinum de Papa, cum omni iure nostro, ad construendum ibidem molendinum, tibi et duobus successoribus tuis titulo locationis sub annua pensione unius libre cere concedimus; ita uidelicet quod post decessum eorumdem successorum tuorum locus  ipse cum omni melioratione sua libere ad Romanam Ecclesiam reuertatur. Decernimus ergo ut nulli omnino hominum liceat hanc paginam nostre locationis infringere uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum Laterani, uII Kalend. Maii, pontificatus nostri anno tertio decimo.



LIu. NICIENSI EPISCOPO, ET LIRINENSI CLAUSTRALI ET DE MOGENIS PRIORIBUS ANTIPOLITANAE DIeCESIS. Ut mulierem quamdam ad maritum suum redire cogant. 

 Accedens olim ad apostolicam sedem R. de Fonte laicus sua nobis conquestione monstrauit quod cum Rixendam filiam Benedicti de Grassa Antipolitane diecesis duxisset legitime in uxorem, et inter eos fuisset carnalis copula subsecuta, dictus B. in contrarium uoluntate mutata, ipsum coram uenerabili fratre nostro Antipolitano episcopo traxit in causam, dictam filiam asserens sibi coactam nupsisse. Cuius dictus episcopus fauere cupiens uoluntati, probationes eiusdem R. admittere recusauit, cum impetu proferens quod antedicte mulieri nubendi alii licentiam concedebat. A quo grauamine idem uir ad sedem apostolicam appellauit, prefate inhibens mulieri ne alii uiro se presumeret copulare. Sed  dictus pater eamdem filiam suam clam, non in facie Ecclesie, nichilominus cuidam Bertrando nomine minus licite copulauit. Quare uenerabili fratri nostro uigintimiliensi episcopo et dilecto filio abbati Sancti Honorati et magistro R. rectori ecclesie Sancti Michelis Antipolitane diecesis dedimus in mandatis ut inquisita super premissis diligentius ueritate, quod canonicum esset statuere procurarent, facientes quod statuerent per censuram ecclesiasticam firmiter obseruari. Ad quorum ire presentiam, sicut eorum transmisse nobis littere continebant, pars mulieris sepius citata contempsit. Accedens tandem post multum temporis interuallum et asserens mandatum apostolicum per suppressionem ueritatis obtentum, proposuit mulierem  eamdem dicto R. cui coacta nupserat, minus legitime copulatam, nec interuenisse carnalem copulam inter eos, inficians et improbare contendens quod dictus Antipolitanus probationes ipsius R. admittere recusarit, et quod precipitarit sententiam contra eum. Prefato igitur R. probationes super omnibus que ad obtinendum mandatum nostrum dixerat offerente, ipsi testes receperunt hinc inde. Et quoniam ad multas dilationes quas dederant ad probandum, et ad unum peremptorium pars non uenerat mulieris, cum uellent dicta testium publicare, procurator mulieris ipsius, qui uenerat ad aliud peremptorium quod assignauerant, appellauit, litteras arguens falsitatis, et bullam uolens astruere, quia punctus deerat, esse falsam. Cumque dicti  iudices appellationi ab eo interposite detulissent, eamdem causam cum attestationibus receptis ad nos sufficienter remiserunt instructam, festum beati Luce proximo preteritum utrique parti terminum prefigentes, quo cum ipsis nostro se conspectui presentarent Nos igitur auditis attestationibus ipsis et plenius intellectis, quia nobis constitit per easdem mulierem ipsam in dictum uirum suum prestitisse consensum, discretioni uestre per apostolica scripta precipiendo mandamus quatenus eamdem, ut ad uirum suum redeat et affectui ei adhereat coniugali, patrem quoque ac matrem, ne consilium et auxilium ei prestent quo minus reuertatur ad ipsum, monitione premissa per censuram ecclesiasticam appellatione remota cogatis. Nullis litteris  ueritati et iustitie preiudicantibus a sede apostolica impetratis. Quod si non omnes, etc., tu, frater episcope, cum eorum altero, etc.

Datum Laterani, uII Kal. Maii, pontificatus nostri anno tertio decimo.



Lu. MONACHIS SANCTI IULIANI, ET . . . PERSONAE ECCLESIAE SANCTI DIONYSII DE AMBASIA. Confirmatur quedam compositio. 

Cum inter uos ex parte una et canonicos S. Florentini diecesis Turonensis ex altera super iure parochiali eiusdem castri per utriusque partis procuratores in nostra presentia questio uerteretur, ad  hanc tandem concordiam spontanei deuenerunt, ut uidelicet dominus castri predicti cum familia sua, quam exhibet, milites uero cum familiis illis que percipiunt uictum et uestitum ab eis quotidianum, nec non omnes clerici eiusdem castri cum familiis suis quas exhibent, preter illos duntaxat siue clericos siue laicos qui de familia Sancti Thome ac Sancti Dionysii et Sancti Saluatoris esse noscuntur, canonicis memoratis et eorum ecclesie de cetero parochiali sint iure subiecti; ipsi quoque canonici in quindecim baliis inferius adnotatis habeant decem et octo baliuos, cum familiis eorum uictum et uestitum quotidianum percipientibus ab eisdem; ita quod id nec minui ualeat nec augeri. Nomina uero baliuorum et baliarum sunt ista. Prepositura  castri, pedagiaria, pontonaria, annonaria, prepositura uaranne, prepositura Ioannis de Ambasia, prepositura Peronelle de uindocino, uillicus domini de Nereio, prepositura Bertranni militis, carpentaria domini Ambasie, calderaria domini, bucheria domini, exclusaria, tabernaria et forestaria. uerum in tribus ultimo nominatis sex habere debebunt, et unum in qualibet premissarum. Sane corpora parochianorum suorum in cemeterio ecclesie Sancti Dionysii, quod tam uobis quam prefatis canonicis est commune, de cetero tumulabuntur a canonicis memoratis, nisi alias decedentes elegerint sepulturam. Et eadem corpora prius per eos in prefatam Sancti Dionysii ecclesiam inferentur, et missarum officiis, si quidem tempus fuerit celebrandi, a monachis  uel presbytero celebratis, oblatio ad monachos et presbyterum deuoluetur, quod si tempus non fuerit celebrandi, huiusmodi corpora deferri ad sepulturam ab ecclesia memorata debebunt. Reliquum autem officium ad sepulturam pertinens, pro sui dignitate conuentus celebrabunt canonici antedicti, quod non solummodo de parochianis eorum statutum est esse seruandum, sed etiam de omnibus aliis ad quorum exsequias in ecclesia Sancti Dionysii celebrandas fuerint euocati. Chrisma uero et oleum sanctum ab ecclesia ipsa recipient simul et semel in anno. De feudatariis insuper est statutum ut quicunque ipsorum habuerit plura feuda uel unum, etsi plura integra feuda ad plures personas deuenerint, quicunque habuerit  integrum, cum omni familia sua, quam exhibet, si uero integrum feudum in plures fuerit partes diuisum, is qui partem tenuerit principalem, ecclesie Sancti Florentini parochianus existet. Reliquos autem omnes ecclesia Sancti Dionysii obtinebit. Nos igitur concordiam approbantes eamdem, ipsam auctoritate apostolica confirmamus et presentis scripti patrocinio communimus. Nulli ergo omnino hominum liceat hanc paginam nostre confirmationis infringere uel ei ausu temerario contraire. Si quis autem, etc., usque incursurum.

Datum Laterani, X Kal. Maii, pontificatus nostri anno tertio decimo.



LuI. CANONICIS SANCTI FLORENTINI. Super eodem. 


Cum inter uos ex parte una et monachos Sancti Iuliani ac . . . personam ecclesie Sancti Dionysii de Ambasia diecesis Turonensis ex altera, etc., ut in alia, usque esse noscuntur, uobis et ecclesie uestre de cetero parochiali sint iure subiecti. Preterea uos in quindecim baliis inferius adnotatis habeatis decem et octo baliuos, etc., ut in alia, usque ultimo nominatis sex habere debebitis, et unum in qualibet premissarum. Sane corpora parochianorum uestrorum in cemeterio ecclesie Sancti Dionysii, quod tam uobis quam capellano et monachis est commune, de cetero tumulabuntur a uobis, nisi alias  decedentes elegerint sepulturam, et eadem corpora prius per uos in prefatam Sancti Dionysii ecclesiam inferentur, etc., ut in alia, usque pertinens pro uestri dignitate conuentus celebrabitis. Quod non solummodo de parochianis uestris statutum est, etc., ut in alia, usque celebrandas fueritis euocati. Chrisma uero et oleum sanctum ab eadem recipietis ecclesia simul et semel in anno. De feudatariis insuper est statutum, etc., ut in alia, usque in finem per totum.

Datum similiter ut in alia per totum.



LuII. EPISCOPO ET MAGISTRO FLO. ARCHIDIACONO ZAMORENSI, ET ABBATI DE MOREROLA DIeCESIS ZAMORENSIS. Committit inquisitionem super excessibus canonicorum Portugalensium. 


Graue gerimus et indignum quod cum uenerabilis frater noster, Portugalensis episcopus, post diutinas persecutionis angustias quas a carissimo in Christo filio nostro illustri rege Portugalensi et eius noscitur sustinuisse ministris, euasis demum fuge presidio custodiis uiolentis, bonisque suis, non solum ecclesiasticis, uerum etiam patrimonialibus derelictis, compulsus sit pariter cum decano suo et aliis, licet paucis, tribulationis proprie participibus, pro commisse sibi ecclesie libertate, ad sedem apostolicam confugere quasi nudus, canonici Portugalensis ecclesie, quos eius, utpote boni patris,  oppressionibus compati decuisset, non solum filialis compassionis dicuntur ei subtraxisse solatium, quinimo tanto nocentiores aliis quanto peius familiaris solet ledere inimicus, seuiendi aduersus ipsum temeritate sua prebuisse uidentur extraneis incentiuum, dum tam ipsi quam ecclesie memorate portionarii excommunicationi subiecti diuina non erubuerunt officia celebrare, contempto temere interdicto primo uel secundo per eumdem episcopum promulgato, super quo non relaxando ad sedem fuerat apostolicam appellatum, et periurio nichilominus uilipenso quod iidem canonici dignoscuntur circa presens negotium incurrisse. Nolentes igitur tantam presumptionis audaciam relinquere incorrectam, discretioni uestre per apostolica scripta  mandamus et districte precipimus quod inquisita et cognita ueritate, si rem inueneritis ita esse, canonicos et portionarios memoratos sublato cuiuslibet contradictionis et appellationis obstaculo beneficiis ecclesiasticis et officiis spolietis, nisi forsan ad interuentum et consilium prefati episcopi temperandum duxeritis huius canonice discipline rigorem. uolumus insuper et precipimus ut circa omnia que premissa sunt, tam super principali quam super incidenti appellatione postposita procedatis. Quod si non omnes . . . tu ea, frater episcope, cum eorum altero, etc.

Datum Laterani, III Idus Maii, anno tertio decimo.



LuIII. BURGENSI EPISCOPO. De libertate monasterii Oniensis. 


[

 Suscitata super diuersis articulis inter uenerabilem fratrem nostrum Burgensem episcopum et  Oniense monasterium questione, cum uenerabilis frater noster Segobiensis episcopus et dilectus filius T. Palentinus electus, quibus auctoritate nostra dicta fuit causa commissa, eam sufficienter instructam ad nostram presentiam remisissent, nos eidem episcopo et L. monacho monasterii procuratori, qui propter hoc ad sedem apostolicam uenerant, audientiam concessimus liberam et benignam. Qui cum cepissent principaliter litigare super statu monasterii memorati, quod ad se de iure communi sperare dictus episcopus proponebat, utpote in sua diecesi constitutum, cuius iuris usum Burgensem ecclesiam longis retroactis temporibus habuisse firmabat, et ex parte monasterii diceretur illud per  principes seculares et Romanos pontifices ab antiquo libertate donatum, et ipsum longissimo tempore usum fuisse plenaria libertate, nos auditis utrinque propositis, de uoluntate partium demum ex prouidentia inter eas duximus componendum; prout in aliis nostris litteris super hoc confectis plenius continetur. Postmodum uero partibus super subiectione ac libertate membrorum eiusdem loci, monasteriorum uidelicet, capellarum, cellarum, et prioratuum, persequentibus questionem, quatuor sibi dictus episcopus in prefatis locis ad se de iure communi spectantibus, ut dicebat, cuius iuris usum habuerat ab antiquo, specialiter uindicabat, eorumdem locorum  clericos asserendo teneri ad episcoporum, archidiaconorum, et archipresbyterorum Burgensium accedere synodos, excommunicationis uel interdicti seruare sententias promulgatas ab eis, procurationes annuas exhibere, ac singulos aureos soluere Burgensi episcopo nouiter substituto; ad intentionem propriam roborandam super primis tribus articulis ius commune, secundum quod dictos clericos, sicut et alios sue diecesis, ad predicta teneri dicebat, ac iuris ipsius usum liberum ab antiquo, et super quarto antiquam et approbatam consuetudinem allegando. De quibus omnibus per depositiones testium fidem factam esse dicebat. uerum pars altera proposuit ex aduerso supradicti monasterii membra, sicut et ipsum cenobium, ab antiquo fuisse  secularium principum et Romanorum pontificum Urbani II, Paschalis II, Eugenii III, et Alexandri III priuilegiis libertate donata, et longis retroactis temporibus huiusmodi fuisse libertate gauisa; sicut per ipsa priuilegia exhibita coram nobis, ac instrumentum uictoris quondam Burgensis episcopi, et suorum depositiones testium manifeste constare dicebat. Nos igitur auditis et intellectis que utraque pars proposuit coram nobis, super quatuor premissis capitulis monasterium Oniense de consilio fratrum nostrorum iustitia condemnauimus exigente. Sententia uero lata procurator prefatus ad probandam prescriptionem, tam super quatuor articulis prenotatis, quam etiam super quibusdam decimis post transactionem acquisitis a monasterio, ecclesiis et colonis  ipsius ex episcopi parte petitis, quarum controuersiam uolebamus sententie calculo terminare, et in qua fuerat coram iudicibus supradictis conclusum, restitutionem in integrum nomine monasterii postulauit. Et cum super hoc coram nobis fuisset aliquandiu litigatum, nos deliberatione prehabita, restitutionem in integrum ad prescriptionem probandam, tam super quatuor articulis prenotatis, quam etiam super controuersia decimarum, eidem procuratori nomine monasterii duximus indulgendam; tibi, frater Zamorensis, et dilectis filiis magistris Mauricio archidiacono Toletano et Micheli canonico Segobiensi dantes nostris litteris in mandatis ut recipiatis testes quos pars monasterii ad  probandam prescriptionem legitimam super quatuor articulis sepedictis et super capitulo decimarum, uel etiam episcopus ad interruptionem probandam duxerit producendos; et si de partium uoluntate processerit, causam ipsam appellatione remota fine debito terminetis; alioquin remittatis eamdem ad nos sufficienter instructam, prefigentes partibus terminum competentem quo nostro se conspectui representent sententiam dante Domino recepture. Ne uero per excogitatam malitiam, sicut ex quibusdam presumptionibus pluribus uidebatur, effectum sententie in damnum episcopi contingeret impediri, neue monasterium per exsecutionem sententie  propter ipsas suspiciones incurreret detrimentum, nos equitate pensata ita duximus prouidendum, ut ante omnia supradicta sententia a nobis prolata per uos exsecutionis mandetur. Quocirca fraternitati uestre per apostolica scripta mandamus quatenus sententiam ipsam sublato appellationis obstaculo exsecutioni mandantes, faciatis eamdem inuiolabiliter obseruari, contradictores per censuram ecclesiasticam compescentes. Quod si non ambo his exsequendis potueritis interesse, alter uestrum ea nichilominus exsequatur.

Datum Laterani, uIII Kalend. Maii, pontificatus nostri anno tertio decimo.



LX. ZAMORENSI EPISCOPO ET MAGISTRIS MAURITIO ARCHIDIACONO TOLETANO ET MICHAELI CANONICO SEGOBIENSI. De eadem re. 


 Suscitata super diuersis articulis, etc., in eumdem modum ut in alia per totum, usque duximus indulgendam. Quocirca presentium uobis auctoritate mandamus quatenus recipiatis testes quos pars monasterii ad probandam prescriptionem legitimam, etc., ut in alia, usque a nobis prolata sublato appellationis obstaculo exsecutioni mandetur, cuius exsecutionem tibi, frater Zamorensis, et uenerabili fratri nostro Legionensi episcopo duximus committendam. uolumus nichilominus et mandamus  ut ab episcopo recipiatis idoneam cautionem quod si monasterium in causa ipsa per sententiam preualuerit, uniuersa que medio tempore ipsius sententie occasione percepit monasterio restituat memorato. Quod si non omnes, etc. duo uestrum ea, etc.

Datum, ut in alia per totum.



LXI. EISDEM. De negotio capelle S. Marie de Castro Soris. 

Cum in causa que inter Burgensem ecclesiam et clericos Sancte Marie de castro Soris super quibusdam ecclesiis et rebus aliis uertitur, ad dilectum filium abbatem de Retorta et priorem de Corrubiis  fuerint a sede apostolica littere impetrate, ipsi reputantes uenerabilem fratrem nostrum Burgensem episcopum contumacem, in rerum petitarum possessionem causa rei seruande partem induxerunt aduersam. uerum cum super eorumdem processu, quem memoratus episcopus, utpote post appellationem ad nos legitime interpositam attentatum, reuocari petebat, inter ipsum et . . . partis aduerse procuratorem fuisset in nostra presentia diutius litigatum, taliter fuit demum a nobis de ipsorum uoluntate prouisum, ut tam super dictarum rerum omnium possessione quam etiam fructibus, quos nunc possunt dicti clerici restituere, prefato episcopo  restitutis, de restituendis aliis, quam cito se facultas obtulerit, idoneam exponant dicti clerici cautionem; ad quod eos, si necesse fuerit, per uos uolumus et mandamus, appellatione remota, ecclesiastica censura compelli. Postmodum autem episcopus petiit coram nobis ut clericos eiusdem ecclesie, qui post interdicti ab eodem episcopo et excommunicationis sententias a Palentino electo et suis coniudicibus delegatis a nobis propter eorum contumaciam rationabiliter promulgatas diuina presumpserant officia celebrare prefatis sententiis uilipensis, pena dignaremur canonica castigare, ac quorumdam eorum corpora faceremus de cemeterio ecclesiastico exhumari, que interim fuerant tumulata. Procurator uero predictus tam super libertate  libere sibi eligendi prelatum quam etiam super tertiis ipsius ecclesie, medietate domorum, molendinorum, uinearum, terrarum et hortorum ad ipsam ecclesiam in eodem castro spectantium, et ecclesiarum ac terrarum eiusdem castri et circumadiacentium eremitarum, item Sancti Nicolai, Sancti Dominici, Sancte Cecilie, Sancti Iacobi, Sancti Stephani, Sancti Ioannis, Sancti Michelis, et Sancte Eulalie ecclesiarum et eremitarum circumadiacentium eis, rursum Sancti Michelis de Tauanera, Sancti Stephani de Castriello, Sancte Marie de uillafilos, Sancti Martini et Sancti Andree ecclesiarum, cum adiacentibus eis eremitoriis uniuersis, terrarum quoque ac uinearum et molendinorum medietatis et de Arnelas et de Palatios  et de Fitero ecclesiarum, necnon et de Pontefitero, et de Feneiosa, et uille-uiridis, et de Alcobella, et Sancti Cypriani ecclesiarum, ac eremitarum omnium circumadiacentium eis, procurationum quoque et obedientiarum et interdictorum de ualbonella, de Fonte Lesina, et de ualuinchera, et de ualuas ecclesiarum, et medietatis de solaribus, hortis, terris, uineis, molendinis ecclesiarum de uilla Serigo, et circumadiacentium eremitarum, de uillimara et de uillaquiran ecclesiarum, terrarum et uinearum ecclesie de ualdemoro, cum adiacentibus eis eremitoriis uniuersis, de Quintanella quoque et de Fontan, de Castellanos et de uilla Aios ecclesiarum, medietatis insuper de solaribus,  terris, hortis, uineis et molendinis ecclesie de Fanos, et de Fenestrosa, cum eremitorio, et de Pedrosa, cum circumadiacentibus eremitoriis, Sancte Eugenie et Sancti Ioannis de Pisuerga ecclesiarum, ac instituendi prelatos et archipresbyteros in eisdem, et hereditatis cuiusdam apud Ormaza restitutionem humiliter postulauit. Petiit quoque ut quasdam res mobiles, scilicet thuribulum et scyphum argentea, mulam et mulum, centum oues, et tria iuga boum apparatibus suis, duodecim porcos, et sex modios panis, dolium uini, gallinarum quoque et anserum, ac ualentiam annonarum que predictus Burgensis episcopus per tres menses in quindecim equitaturis expendit, tapeta duo, linteamina tria, et totidem puluinaria, mantas tres, culcitram unam, mantilia  quatuor, sogam carralem de corio, ferrum caldararum, acetrum, tres aczados, totidem aczadas, quatuor cistas scutellis plenas, quatuor fulcra, et auricularia tria, coopertorium unum, necnon et lectum de corio, cuppam de uilla Aios ad uillam de Silos tunc temporis deportatam, duas cuppas alias de ciuitate Burgensi ablatas, et aliam uenditam in Leuis, scamna tria, carrum ferratum, quibus omnibus pars sua spoliata fuerat, ei restitui mandaremus. Adiecit insuper quod dictus Burgensis episcopus claues sacriste abstulit uiolenter, codicemque priuilegiorum ablatum non reddidit donec ea que contra ipsum et suam ecclesiam in eo continebantur abrasit; quedam nichilominus detinens que delegati a nobis iudices sub excommunicationis pena restitui  preceperunt. Que omnia sibi procurator predictus cum fructibus perceptis ex eis restitui postulabat, et super his satisfactionem sibi congruam exhiberi. Lite igitur coram nobis super premissis legitime contestata, quia super utrinque propositis nobis non potuit fieri plena fides, causam ipsam de ipsorum episcopi et procuratoris assensu uobis duximus committendam, per apostolica uobis scripta mandantes quatenus absolutis clericis eiusdem ecclesie ad cautelam, audiatis causam, et eamdem, si de partium uoluntate processerit, appellatione remota fine debito terminetis, facientes quod decreueritis per censuram ecclesiasticam firmiter obseruari. Alioquin ipsam sufficienter instructam ad nostram presentiam remittatis, prefigentes partibus  terminum competentem quo se nostro conspectui representent iustam auctore Domino sententiam recepture. Testes autem qui ab utraque parte fuerint nominati, si se gratia, odio uel timore subtraxerint, per censuram eamdem appellatione remota cogatis ueritati testimonium perhibere. Nullis litteris obstantibus preter assensum partium a sede apostolica impetratis. Quod si non omnes his exsequendis . . . duo uestrum ea nichilominus exsequantur.

Datum Rome apud Sanctum Petrum, Iu Kal. Maii, anno tertio decimo.



LXI. EISDEM. De causa monasterii de Ortega. 


Burgensi capitulo dudum ad nos suam querimoniam destinante quod monasterium Sancti Ioannis de Ortega ad Burgensem ecclesiam pertinebat, cui G. Martini sacerdos et quidam alii debitam recusabant obedientiam exhibere, uiolenter ipsum monasterium detinentes, nos bone memorie episcopo et dilectis filiis archidiacono et thesaurario Palentinis commisimus causam ipsam. Coram quibus P. Ioannis Burgensis ecclesie procurator contra Petrum Bartholomei, Petrum Ioannis, Dominicum Martini, Ioannem et Gundisaluum, singulariter uidelicet contra quemlibet, suam exeruit questionem; et possessorium iudicium intentando, proposuit ab eisdem uiolentiam Burgensi ecclesie fuisse illatam,  restitutionem portionis unius canonici petens a quolibet predictorum; postulans nichilominus ut expellerentur a monasterio memorato, utpote uiolenter intrusi, et propter inobedientie uitium pena canonica punirentur. Econtra predicti canonici prorsus inficiantes se aliquam Burgensi ecclesie uiolentiam intulisse aut extitisse inobedientes eidem aliquatenus uel rebelles, dixerunt quod cum essent canonici regulares, nichil penitus possidere poterant uel agere seu etiam respondere absque sui prioris licentia et mandato. Adiecerunt insuper quod cum diuise non essent in prefata sancti Ioannis ecclesia portiones, ipsi, cum nichil certum penitus possiderent, etiam si essent clerici seculares, ad restituendam aliquam portionem non poterant condemnari,  nec a prefata ecclesia supradicta occasione depelli. Iudices uero, utriusque partis attestationibus et allegationibus diligenter inspectis, in tribus primis capitulis, super quibus fuerat possessorium intentatum, antefatos quinque canonicos absoluerunt, condemnantes eosdem ad canonicam obedientiam Burgensi episcopo exhibendam. A qua sententia cum Burgensis episcopus appellasset, nos uenerabili fratri nostro Oscensi episcopo et dilectis filiis Tirasonensi decano et preposito Iaccensi dedimus in mandatis ut in appellationis causa legitime procedentes, eamdem sententiam sicut iustum esset confirmare uel infirmare curarent. Qui utriusque partis confessionibus et rationibus intellectis, et aduertentes  supradictas petitiones ex parte Burgensis ecclesie contra prefatos clericos nimis inepte ac irrationabiliter fuisse conceptas, antedictam sententiam confirmarunt, uerba in eadem expressa tenori sue sententie adnectentes: qui sententia in scriptis redacta, et in eiusdem serie annis Incarnationis Dominice adnotatis, huiusmodi clausulam subiecerunt: Preterea de illata Burgensi Ecclesie uiolentia, et interdicto a predictis quinque clericis non seruato, ac expensis a procuratore clericorum de Ortega petitis, reseruamus nobis licentiam cognoscendi. Cum autem nuper uenerabilis frater noster Burgensis episcopus et supradictorum clericorum procurator in nostra presentia super premissis aliquandiu litigassent, nos utrinque propositis intellectis sententiam ultimorum  iudicum in eo duximus sententialiter confirmandam in quo supradictorum iudicum dignoscuntur sententiam confirmasse. In eo uero quod iam lata sententia sibi licentiam cognoscendi super quibusdam articulis reseruarunt, dictum eorum decreuimus irritum et inane. Quocirca discretioni uestre per apostolica scripta mandamus quatenus supradictam sententiam auctoritate apostolica confirmatam faciatis per censuram ecclesiasticam appellatione remota inuiolabiliter obseruari. Quia uero super libera administratione monasterii memorati et rebus eiusdem, quibus Burgensem ecclesiam dicebat episcopus spoliatam, et super fructibus et  rebus aliis quas canonici ab eodem episcopo repetebant, lis coram nobis fuit solemniter contestata, discretioni uestre per apostolica scripta mandamus quatenus recipiatis testes quos utraque pars duxerit producendos, et causam ipsam, si de partium uoluntate processerit, sublato appellationis obstaculo fine debito terminetis, facientes quod decreueritis per censuram ecclesiasticam firmiter obseruari. Alioquin eamdem ad nos remittatis sufficienter instructam, prefigentes partibus terminum competentem quo nostro se conspectui representent sententiam dante Domino recepture. Testes autem qui fuerint nominati, si se gratia, odio, uel timore subtraxerint, per censuram eamdem appellatione cessante cogatis ueritati testimonium perhibere. Nullis litteris  obstantibus preter assensum partium a sede apostolica impetratis. Quod si non omnes his exsequendis potueritis interesse, duo uestrum, etc.

Datum Rome apud Sanctum Petrum, Iu Kal. Maii, pontificatus nostri anno tertio decimo.



LXIII. ARCHIEPISCOPO ET SUFFRAGANEIS ECCLESIAE NARBONENSIS. De negotio Durandi de Osca. 

 Cum talis esse debeat ars eorum quibus regende anime committuntur, ut non solum a Dominico grege subductas sollicitudine pastorali reducere, uerum  etiam reductas ad ipsum paterna in eo studeant mansuetudine confouere, procul dubio nobis et uobis est sollicite prouidendum ut dilecti filii Durandus de Osca et Guillelmus de Sancto Antonino cum sociis suis reconciliatis ecclesiastice unitati taliter foueantur in ipso quod cum ipsi se letabuntur ibidem inuenire fauorem sperate dulcedinis, alii eorum inducantur exemplo errorem sue deserere cecitatis. Quapropter fraternitatem uestram monemus attentius et hortamur, per apostolica uobis scripta precipiendo mandantes quatenus ipsos procedentes secundum Deum, caritatiue tractantes, non permittatis eos aut illos qui suum ipsis intuitu caritatis impenderint beneficium in uestris diecesibus constitutos huius occasionis pretextu a quoquam temere  molestari, contradictores ecclesiastica censura appellatione postposita compescendo. Quod si non omnes . . . . . singuli uestrum in diecesi sua ea nichilominus exsequantur.

Datum Laterani, Iu Idus Maii, pontificatus nostri anno tertio decimo.

In eumdem modum scriptum est archiepiscopo et suffraganeis ecclesie Tarraconensis. Datum ut in alia per totum. In eumdem modum scriptum est archiepiscopo Mediolanensi et suffraganeis eius.

Datum, ut in alia per totum.



LXIu. PRIORI ET CAPITULO BEATAE MARIAE DE SALIS BITURICENSIS. Confirmat statuta Ecclesie de Salis. 


Solet annuere sedes apostolica piis uotis, et honestis petentium precibus fauorem beneuolum impertiri. Sane, sicut ex tenore uestrarum litterarum accepimus, uos ad dissensionis materiam amputandam, que pro donationibus prebendarum Ecclesie uestre sepius emergebat, de assensu uenerabilis fratris nostri Guillelmi Bituricensis archiepiscopi communiter statuistis quod postquam Ecclesie uestre prebende ad duodenarium deuenerint numerum,  qui per ipsum archiepiscopum et uos etiam in uestra est Ecclesia institutus, prebendas que uacauerint Bituricensis archiepiscopus, qui pro tempore fuerit, personis quibus uoluerit secundum Deum conferat et assignet, ita quod is qui ab eodem fuerit institutus, priori obedientiam faciat, et circa eum prior correctionem habeat, quemadmodum circa tales habere hactenus consueuit. In hominibus uero, terris Ecclesie ac omnibus aliis prior et capitulum debitam iurisdictionem obtineant, et hactenus consuetam. uacante uero Bituricensi Ecclesia, si quam in Ecclesia uestra prebendam uacare contigerit, illam absque contradictione cuiusquam conferat solus prior. Cedente uero uel decedente priore ipsius  Ecclesie, canonici eiusdem loci liberam eligendi priorem habeant facultatem, et illa in hoc articulo gaudeant libertate qua Ecclesie alie in Bituria posite gaudere noscuntur. Hoc etiam constitutum sacrosanctis tactis Euangeliis seruaturos uos in perpetuum promisistis. Nos igitur uestris precibus inclinati, statutum ipsum, sicut pie ac prouide factum est, auctoritate apostolica confirmamus et presentis scripti patrocinio communimus, saluo in omnibus apostolice sedis mandato. Nulli ergo, etc., hanc paginam nostre confirmationis infringere uel ei, etc., usque incursurum.

Datum Laterani, uII Idus Aprilis, anno tertio decimo.



LXu. ILLUSTRI REGI DANORUM. Recipitur sub protectione sedis apostolice. 


 Quod orthodoxe fidei zelo succensus ad laudem diuini nominis et Christiane religionis honorem signo crucis assumpto, ad reprimendam feritatem incredule nationis regalis exerere decreuisti gladium potestatis, pium deuotionis tue propositum in Domino commendamus; illudque fauoris apostolici gratia prosequentes, personam et regnum tuum cum omnibus bonis tuis sub beati Petri et nostra protectione suscipimus, statuentes ut quandiu uacaueris operi huiusmodi pietatis, integra maneant, et a cuiuslibet temeritatis incursu quieta consistant.  uerum tuam regalem prudentiam commonemus ut ita prouide tibi et tuis caueas undecunque, ne, quod absit! sub nostre protectionis pretextu quamlibet te contingat sustinere iacturam.

Datum Laterani, Nonis Maii, pontificatus nostri anno tertio decimo.



LXuI. ILLUSTRI REGINAE FRANCORUM  . De causa diuortii. 

 Super amaritudine in qua es paterno tibi compatientes affectu, serenitatem tuam consolando monemus ut que alios cum rege consorte tuo per matrimonialem ipsius copulam accessisti rectura,  ueneranda regina tui, te regas in imminentis pugne molestia  , per quam Deus tuam uoluit examinare uirtutem; sic in omnibus que aduersa uidentur et dura te formans ut plus ex formidine mentis ea quam ex necessitatis instantia perferendo, non tam pareas quam super his assentias uoluntati diuine, nec unquam tristis excipiens quod acciderit contra uotum, tributum tuum hilaris, non inuita, persoluas; attendens quod uniuersa que in miserie huius mundo a quocunque penduntur, quasi quedam necessaria sunt humane uite tributa, quorum immunitatem nemo poterit cum effectu uel petere uel sperare. Quapropter, carissima in Christo filia, de tua te consolare fortuna, et animum induendo  uirilem, ab ipsius constantia non recedas, ut quasi de proprio fato conquesta, illud tibi gemas accidere quod multis indignioribus non uideris euenire. Cum enim sine aduersario uirtus marceat, que quanta sit, aut quid ualeat, tunc apparet cum illam patientia manifestat, in exaggerationem doloris nequaquam est peruertendum quod uerius potest ad consolationis materiam imputari. Pater quippe celestis carnalium more parentum, non educantium filios in deliciis, quos intendunt ad uirtutem componere, te per hec uoluit experiri, et sibi, non tanquam delicatam, sed sicut electam filiam preparare. Qua de re periculosius reputans quod in reprobis alitur audacia per licentiam quam quod uirtus per disciplinam proficit in electis, patientiam tuam feras humiliter  exerceri, et quia patientibus patienter passio non est pati, sic equanimiter sustineas uniuersa quod ille in cuius manu cor regis  est, et quocunque uoluerit uertet illud, humilitatis tue merito prouocatus, non solum aduersitatis causa submota, conciliando tibi animum uiri tui, tuam remuneret patientiam, uerum etiam gratia sui , qui uerus sponsus est fidelium animarum, exspectationis tue angustiam recompenset, secura de nobis quod in quibus oportuerit et decuerit, nequaquam tibi suffragium fauoris apostolici subtrahemus.

Datum, ut ni alia per totum.



LXuII. EBORACENSI ARCHIEPISCOPO. De negotio Eboracensi. 


 Domus Domini comedit nos tunc zelus et igne illo succendimur uehementer quem Filius hominis mittens in terris uoluit ut arderet cum hi contra ecclesiasticam libertatem insurgunt qui, si se recolerent, ut deberent, a Domino suscepisse ad malefactorum uindictam gladii potestatem, illam deberent pro uiribus defensare, ut passeres spirituales uidelicet nidificarent in eos uelut in cedros Libani plantatos a Domino, et turtur nidum ubi suos pullos reponeret inueniret. Sane grauis ex parte tua nobis est oblata querela quod, cum Ioannes rex Anglie ab ecclesiis et domibus eleemosynariis Eboracensis prouincie tertiam decimam disposuisset recipere, tu id  presentiens, pro ecclesiastica libertate tuenda sedem apostolicam appellasti, te ac tua et uniuersos eiusdem prouincie clericos nostre protectioni supponens. uerum rex ipse a proposito quod preconceperat non recedens, non solum de demanio tuo et a te tenentibus, sed etiam a religiosis et plerisque clericis Eboracensis prouincie tertiam decimam prouentuum eorumdem extorsit contra ecclesiasticam libertatem. Cumque tu, hec ferre non preualens, recessisses de partibus Anglicanis, ad nostram presentiam accessurus, idem rex te ac tuos temporalibus mobilibus et immobilibus spolians, iurisdictionem  tuam circa spiritualia multipliciter iuxta sue uoluntatis arbitrium impediuit, et possessiones et nemora tua in graue preiudicium Eboracensis Ecclesie distrahi faciens, in plurimis aliis tibi et tuis iniuriosus exstitit admodum et molestus. Cum igitur tantam Dei et Ecclesie sue iniuriam, non tantum propter dispendium temporalium quantum propter periculum animarum, nequeamus conniuentibus oculis pertransire, qui, si necessitas id exposceret, pro tuenda ecclesiastica libertate non dubitaremus exponere nosmetipsos, licet super hoc uenerabilibus fratribus nostris Heliensi, Wigorniensi, et Herefordensi, et postmodum Londoniensi et Roffensi episcopis, et dilecto filio decano Lincolniensi litteras nostras duxerimus destinandas, nichilominus  tamen fraternitati tue per apostolica scripta mandamus quatenus regem eumdem moneri facias efficaciter et prudenter induci ut sue saluti consulens et honori, tam tibi quam Ecclesiis et aliis ad te spectantibus ablata restituat uniuersa, et de damnis et iniuriis irrogatis satisfaciat competenter. Alioquin predictis litteris non obstantibus, per quas nondum exstitit plene in negotio ipso processum, tu propter hoc officii tui debitum in Eboracensi prouincia exsequaris, quod per appellationis obiectum nolumus impediri.

Datum Laterani, II Non. Maii, anno tertio decimo.



LXuIII. EPISCOPO, ET ABBATI SANCTI IOANNIS IN uINEIS ET DECANO SUESSIONENSI. Eis committitur causa prebende Casletensis. 


Dilectus filius Bartholomeus canonicus Casletensis in nostra proposuit presentia constitutus quod cum prepositus Casletensis Morinensis diecesis, qui filiis, nepotibus et cognatis Ecclesie sue conferre prebendam quasi iure hereditario consueuit, prebendam . . . filii sui defuncti a sua nolens cognatione disiungi, eam . . . nato . . . filie sue tunc lactenti dedisset, nos uenerabili fratri nostro Siluanectensi episcopo et coniudicibus suis dedimus in mandatis ut prebendam eamdem, utpote de iure uacantem, apostolica sibi auctoritate conferrent. Ad quorum impediendum processum dictus prepositus et quidam  de canonicis ipsi animo et parentela coniuncti, frustratorie nostram audientiam appellantes, appellationem emissam persequi non curarunt, excepto quod unus eorum, R. uidelicet pueri dicti pater, tandem ad presentiam nostram accedens, coram bone memorie Mattheo Sancti Theodori diacono cardinali, a nobis sibi auditore concesso, ad hoc se asseruit non uenisse. Quare dicto preposito et capitulo Casletensi per scripta nostra mandauimus ut eidem prescriptam prebendam sine difficultate conferrent, dilectos filios abbatem Sancti Auberti Cameracensis et collegas ipsius exsecutores  sibi nichilominus concedentes. In quorum presentia pars aduersa comparens, litteras quasdam exhibuit continentes quod prebendam preposito confirmaueramus eamdem, sicut ipsam iuste ac pacifice possidebat; per quas ipsum ab intentione sua excludere nitebatur. uerum iudices attendentes confirmationem huiusmodi non ualere, cum prebendam illam prepositus possidere non posset, et procedentes in nostri exsecutione mandati, in corporalem possessionem prebende ipsum inducere curauerunt: propter quod pars aduersa uocem ad nos appellationis iterato emisit, quam, sicut et primam, persequi non curauit. Cumque occasione illius possessionem ipsius canonici per annum et amplius multipliciter perturbasset, idem ad  abbatem Sancti Nicasii Remensis et coniudices suos nostras litteras impetrauit. Qui ex capituli relatione comperto quod sibi periculosum existeret in ecclesia residere, ipsi fecerunt securitatem prestari firmatam prestito iuramento. Qua recepta, cum crederet se securum, prepositus et complices eius in fratrem ipsius in ecclesia coram altari astantem in die Cene Domini manus sacrilegas iniecerunt, et tumultu exorto, auxilio canonicorum et presbyterorum astantium uix manus ipsorum effugere potuerunt. Ceterum cum coram dicto abbate Sancti Nicasii suisque collegis super hoc persequeretur ius suum, idem prepositus ad abbatem de Bergis et coniudices suos, nulla de ipso uel negotio memorato habita mentione, nostras litteras impetrauit. Quos idem  canonicus habens certa ratione suspectos, utpote quorum unus preposito erat affinis, et alter in eadem causa ipsius exstiterat aduocatus, eumque ad loca suspecta uocantes frequenter, precipitabant sententiam excommunicationis in eum per contumaciam non absentem, et predictum prepositum a prefatis iudicibus excommunicatum pro eo iustitia exigente absoluerant, licet standi mandatis eorum cautionem iuratoriam prestitisset, et nolebant supersedere negotio ad mandatum ipsorum, cum super hoc nullam iurisdictionem habebant, ad nostram duxit audientiam appellandum. Quocirca discretioni uestre per apostolica scripta precipiendo mandamus quatenus si est ita, reuocato in irritum quidquid occasione litterarum illarum, que per ueritatem  tacitam fuerant impetrate, ab eisdem iudicibus in eius preiudicium inueneritis attentatum, memoratum canonicum faciatis eiusdem prebende auctoritate nostra pacifica possessione gaudere, ac de damnis et iniuriis irrogatis eidem satisfactionem debitam exhiberi, tam prefatum prepositum quam contradictores quoslibet per censuram ecclesiasticam sublato appellationis obstaculo compescentes. Non obstantibus aliquibus litteris que de his omnibus non faciant mentionem, et in quibus non contineatur insertum quod de nostra certa scientia emanarint. Testes autem, etc. Quod si non omnes, etc., tu, frater episcope, etc.

 Datum Laterani, uIII Kal. Maii, anno tertio decimo.



LXIX. FRATRIBUS MONASTERII ONIENSIS. Confirmatur concordia facta inter episcopum Burgens. et monasterium Oniense. 

 His nos conuenit robur apostolicum impertiri que semel in contentionem deducta, iudicio sunt uel concordia terminata, ne sopite querimonie reuiuiscant, et relabantur iterum in recidiue scrupulum questionis. Sane cum olim inter Ecclesiam uestram et bone memorie uictorem Burgensem episcopum super tertiis decimarum questio suborta fuisset, tandem inter eos huiusmodi compositio intercessit, quod uidelicet memoratus episcopus de suorum  canonicorum assensu concessit et confirmauit Ioanni tunc Oniensi abbati eiusque catholicis successoribus in perpetuum tertias decimarum in omnibus ecclesiis suis quas idem abbas eo tempore possidebat, nec non decimas quas usque tunc in uillis de Arenis, Sant. Tamaio, Terminon, uentretea, Solas et Pelluegas recipere consueuerat episcopus memoratus. Prefatus uero abbas, cum capituli sui consensu, prenominato episcopo et successoribus eius uillam Ribillam cum omnibus pertinentiis suis concessit perpetuo possidendam. Cum autem nuper uenerabilis frater noster Gar. Burgensis episcopus et Lupus procurator uester, inter alias questiones utrinque propositas coram nobis, cepissent super prefatis decimarum tertiis litigare, tandem compositionem  prefatam memoratus episcopus recognouit, eamdem se uelle seruare proponens. Nos igitur uestris precibus inclinati, compositionem iam dictam, sicut pie ac prouide facta est et ab utraque parte sponte recepta, ad exemplar bone memorie Alexandri pape predecessoris nostri auctoritate apostolica confirmamus et presentis scripti patrocinio communimus. Nulli ergo omnino hominum liceat hanc paginam nostre confirmationis, etc. Si quis autem, etc., usque incursurum.

Datum Laterani, Nonis Maii, pontificatus nostri anno tertio decimo.



LXX. EPISCOPO ZAMORENSI, ET MAURICIO ARCHIDIACONO TOLETANO, ET MAGISTRO MICHAELI CANONICO SEGOBIENSI. De recipiendis testibus super prescriptione. 


 Cum Lupus procurator monasterii Oniensis proposuisset inter alia coram nobis ad illud in suis Ecclesiis ratione cuiusdam transactionis inter ipsum et bone memorie uictorem Burgensem episcopum olim inite parochiale ius integre pertinere, ac uenerabilis frater noster Burgensis episcopus, successor ipsius, in eisdem quedam sibi iura parochialia uindicaret, nos eamdem causam sententie curauimus calculo terminare, prout in aliis litteris ad uos directis plenius continetur. Sed cum lata  sententia, procurator ipse ad probandum prescriptionem super quibusdam articulis fuisset a nobis per beneficium in integrum restitutionis admissus, cepit nobis humiliter supplicare ut per in integrum restitutionis auxilium eum ad probandum admittere dignaremur quod Burgensis Ecclesia ratum habuit et consensit ut Oniense monasterium in omnibus ecclesiis quas tunc temporis possidebat, ius parochiale in integrum obtineret, sicut per quamdam transactionem asserebat sibi fuisse concessum. Quocirca discretioni uestre per apostolica scripta mandamus quatenus recipiatis testes quos utralibet pars super predicto ratihabitionis consensu duxerit producendos, et depositiones eorum super iam dicto recipientes articulo, quas per uos nulli penitus uolumus  reuelari, penes uos reseruetis fideliter consignatas, donec negotio super ceteris uentilato, de ipsius processu per uos redditi fuerimus certiores, et per nostre responsionis oraculum qualiter in ipso procedendum sit declaretur; cum non hoc ipso quod testes super dicto capitulo taliter recipi uolumus ad cautelam intendamus adhuc in integrum restitutionis auxilium monasterio indulgere. uolumus etiam et mandamus quod si causam eamdem ad nostrum remiseritis examen instructam, attestationes huiusmodi simul ad nos cum aliis remittatis. Quod si non omnes, etc., duo uestrum, etc.

Datum Laterani, Nonis Maii, pontificatus nostri anno tertio decimo.



LXXI. AURELIANENSI EPISCOPO  , ET ELEEMOSYNAE CISTERCIENSIS ET BONAEuALLIS ABBATIBUS. De electione abbatisse S. Auiti. 


Cum post alia circa que super correctione monasterii Sancti Auiti de mandato nostro prouide processistis, abbatissam eiusdem loci, prout erat exigente iustitia faciendum, ab administratione suspensam excommunicationis quoque uinculo curaueritis innodare, ad depositionem ipsius, quamuis expedire plurimum uideretis, propter appellationem  que ab ipsa dicitur interposita, sine conniuentia nostra, sicut accepimus, procedere dubitastis. Quia igitur intelleximus abbatissam predictam  a monasterio ipso merito amouendam, eaque ibi presidente uel residente, statum prefati monasterii commode reformari non posse, discretioni uestre per apostolica scripta mandamus quatenus eidem ab ipso prorsus amote, iuxta quod ordini et statui suo congruit, auctoritate nostra sublato appellationis obstaculo prouideri alibi facientes, iniungatis sororibus monasterii supradicti  ut per regularem electionem  sibi preficiant personam idoneam  in rectricem. Quod si non omnes, etc., tu, frater episcope, etc.

Datum Laterani, u Nonas Maii, pontificatus nostri anno tertio decimo.



LXXII. HERuEO TRECENSI EPISCOPO. De quadam prebenda Trecensi. 

 Dilecto filio nostro Petro tituli Sancte Pudentiane presbytero cardinale dilectis filiis R. de Aualon cellarario Senonensi et R. de Noa clerico procuratori tuo auditore concesso, idem cellararius proposuit coram eo quod cum bone memorie Guillelmus Remensis archiepiscopus, tunc apostolice  sedis legatus, ad Trecensem accessisset Ecclesiam, in qua G. nepoti suo prebendam concedere intendebat, cum nulla penitus uacaret ibidem, dictus cellararius, non tam ei quam nobis etiam cupiens in hac parte placere, prebendam quam in ipsa obtinebat Ecclesia in eius manibus resignauit. Qui liberalitati eius uolens postmodum grata uicissitudine respondere, de capituli Trecensis assensu, presente quoque uenerabili fratre nostro Senonensi archiepiscopo, tam prefatum nepotem suum quam etiam cellararium in canonicos Trecenses instituit; et ambobus idem capitulum stallum in choro et locum in capitulo assignauit. Quibus idem Remensis archiepiscopus fructus supradicte prebende tandiu  diuidendos communiter assignauit donec prefatus G. integrum esset prebendale stipendium assecutus, in eos qui contrauenire presumerent excommunicationis sententia promulgata; quorum receptionem generalis procurator bone memorie predecessoris tui in Constantinopolitanis partibus tunc agentis postmodum approbauit. Unde dictus cellararius in eadem ecclesia lectiones et euangelium in hebdomada sua postea legisse dignoscitur, et tam decani quam episcopi electioni et aliorum negotiorum tractatibus sicut canonicus Trecensis interfuit, et domum quamdam per capitulum memoratum obtinuit que non nisi canonico consueuerat assignari. Tu quoque cum ad eamdem accessisti ecclesiam consecratus, dictum cellararium cum canonicis  aliis ad osculum recepisti, cum tamen tunc temporis nonnisi canonici ad osculum admittantur, et eidem super predictis non mouisti per biennium questionem. Unde petiit ut te ab ipsius super hoc molestatione indebita compescere dignaremur. uerum dictus R. procurator tuus proposuit ex aduerso quod cum idem cellararius prebendam suam in prefati Remensis archiepiscopi manibus resignasset,  ipse de medietate illius nepotem suum  , et de medietate alia dictum cellararium inuestiuit; quam adhuc detinere presumit in tuum preiudicium et grauamen, non permittens te libere de ipsa disponere, prout ad te dignoscitur pertinere. Et licet ad dilectos filios decanum et magistros G. Cornutum Parisiensem et S. Remensem canonicos super hoc nostre fuerint littere impetrate, cellararius demum ad nos frustratorie appellauit, ut te posset grauare laboribus et expensis. Idem quoque proposuit procurator quod cum in Trecensi ecclesia institutus olim fuerit certus canonicorum numerus et capituli iuramento firmatus, supradictus archiepiscopus, qui etsi legatus fuisset in Theutonia, in Senonensi tamen prouincia eidem non fuit officium  legationis iniunctum, institutionem huiusmodi facere non potuit ut legatus; quinimo, et si legatus in eadem prouincia exstitisset, ad unicum tamen spirituale ius, quod uacabat ibidem, duos insimul canonicos instituere sibi non licuit contra canonicas sanctiones. Nam si duo unicam prebendam haberent, id esset contra Turonense concilium, quod prebendarum inhibet sectionem. Si uero duobus in canonicos et fratres receptis, uni tantummodo prebenda daretur sub exspectatione, alius contra Lateranense concilium remaneret. Preterea, licet in Ecclesia in qua non est certus numerus prebendarum, nulla etiam prebenda uacante, in canonicum quis possit assumi, cum intelligatur ad quoddam ius eligi quod ex electorum assensu de nouo creatur, et  cum electo in canonicum nascitur, et desinit cum defuncto, in ecclesia tamen que determinatum habet numerum prebendarum, uno duntaxat indiuiduo iure uacante, duo insimul eligi non possunt ad illud, cum huiusmodi spirituale ius diuidi seu communicari nequeat inter eos. Quanquam interdum ii ad quos spectat electio, de communi consensu augmentare ualeant numerum prebendarum, quoddam ius spirituale de nouo creando; nisi forte statutum aliquod obuiaret, quod esset iuramento firmatum, uel cui sedis apostolice confirmatio accessisset, huiusmodi clausula prohibitionis adiecta, ut si quidquam contra id fieret non ualeret. Propter quod institutionem prefatam nullam fuisse dictus asseruit procurator,  cum in Trecensi ecclesia, sicut premissum est, certus sit prebendarum numerus, quem capitulum uel legatus augmentare minime intendebat, uel ius aliquod de nouo creare, quod ex eo argui proponebat, quia non fuit unus ad uacantem prebendam et alius simpliciter institutus, sed ad prebendam unicam supradicto modo uacantem exstiterunt ambo recepti. Sed nec Trecense capitulum, ad quod prebendarum collatio nullatenus pertinebat, uel dictus procurator predecessoris tui, receptionem huiusmodi approbare potuit, utpote contra canones attentatam. Tibi quoque nequaquam obfuisse dicebat quod cellararium prefatum ad osculum inter  canonicos Trecenses admiseras, uel quod aliquanto tempore super hoc negotio siluisti, cum tunc temporis ecclesie tue consuetudines, et que in ea minus legitime facta fuerant, ignorares. Ad hec autem cellararius sic respondit, quod cum idem archiepiscopus in Trecensi capitulo sue legationis litteras legi fecerit, et legatus eo tempore ab omnibus haberetur, an legatus in illa prouincia fuerit, non debebat ulterius in dubium reuocari; maxime cum tu in predictis litteris, quas obtinueras contra eum, memoratum archiepiscopum legatum duxeris nominandum. Adiecit insuper, quod licite quis ad spiritualem fraternitatem eligi potest in canonicum et in fratrem, nulla etiam prebenda uacante  , argumentum ad hoc cuiusdam epistole decretalis inducens,  in qua legitur quod cum T. clericus, nulla in Lingonensi ecclesia prebenda uacante, ab episcopo et canonicis Lingonensibus supradicti archiepiscopi iudicis delegati a nobis interueniente auctoritate in canonicum receptus fuisset et fratrem, ita quod nullius prebende fructus perciperet nisi loco proximo uacature, nos attendentes quod dictum T. in canonicum et fratrem recipi non occurrebat canonicis institutis et uacaturam exspectare prebendam Lateranensi concilio non esset dubium obuiare, illicito reprobato, quod licitum erat duximus approbandum. Unde cum uideretur indignum ut is qui receptus erat in canonicum et in fratrem, prebende beneficio fraudaretur, episcopo et canonicis Lingonensibus dedimus in mandatis ut si res taliter  se haberet, eidem T. prebendam, cum se facultas offerret, assignare curarent. Allegauit insuper quod ab apostolica sede frequenter huiusmodi littere impetrantur, ut in ecclesia, in qua certus est numerus prebendarum, nulla prebenda uacante recipiatur quis in canonicum et fratrem, et eidem prebenda, cum se facultas obtulerit, conferatur. Item licet Turonense concilium sectionem inhibeat prebendarum, nichilominus tamen Romana Ecclesia receptionem eorum qui ad dimidias prebendas assumpti sunt in canonicos approbando, nonnunquam sectas prebendas eis precipit integrari. Sed ad hoc fuit ex aduerso responsum quod etsi Romanus pontifex dimidiatam quoad temporalem prouentus prebendam  contra concilium Turonense illi quandoque precipiat integrari cui ius spirituale uacans fuerat cum debita integritate collatum, pro eo tamen quod ad huiusmodi ius dimidium de facto, cum de iure non ualeat, est receptus, id mandare minime consueuit, et ex plenitudine potestatis ad unicum ius spirituale non uacans aliquem recipi utilitate uel necessitate pensata ualeat indulgere; sicut de Augustino in canone inuenitur  , qui nouo modo prouectus et consecratus episcopus, incolumi ualerio episcopo ecclesie Hipponensi accessit in cathedra, non successit. Et sicut de non uacante prebenda, concessa tamen et confirmata per Romanum  pontificem, cuidam clerico in ecclesia Lingonensi et per exsecutorem ipsius ad eamdem etiam non uacantem recepto, in preallegata legitur decretali, prefatus tamen archiepiscopus, qui etsi legatus fuisset in prouincia, absque nostra saltem licentia speciali contra iuris scripti tenorem ad unicum ius spirituale quod uacabat in ecclesia supradicta, in qua certus erat numerus prebendarum, instituere non potuit nepotem et cellararium supradictos, cum hoc non solummodo Turonensi sed etiam Lateranensi concilio obuiaret; maxime cum nec nouum ius creare intenderet, nec prebendarum numerum augmentare, quod inde colligitur, quia resignatione cellararii procurata, eosdem instituit ad unicam prebendam uacantem. Unde nos his et aliis intellectis,  cellararium antedictum, quem prefatam prebendam constitit prius libere resignasse, ad restitutionem eorum que ratione supradicte inuestiture tenebat de consilio fratrum nostrorum sententialiter duximus condemnandum, ei super prebenda ipsa uel eius parte silentium imponentes; ita quod per hoc supradicto G. nullum preiudicium generetur, maxime cum res inter alios acta non noceat regulariter aliis iuxta canonicas et legitimas sanctiones. Nulli ergo omnino hominum liceat hanc paginam nostre diffinitionis infringere uel ei ausu temerario contraire. Si quis autem hoc attentare presumpserit, etc., usque incursurum.

Datum Rome apud Sanctum Petrum, Kal. Maii, pontificatus nostri anno tertio decimo.



LXXIII. EPISCOPO, ET I. ARCHIDIACONO, ET MAGISTRO N. DE DUACO CANONICO CATALAUNENSI. De eadem re. 


Dilecto filio nostro Petro tituli Sancte Pudentiane presbytero cardinali dilectis filiis R. de Aualon cellarario Senonensi et R. de Noa clerico procuratori uenerabilis fratris nostri Trecensis episcopi auditore concesso, etc., ut in alia, usque bone memorie predecessoris supradicti episcopi Trecensis Constantinopolitanis partibus, etc., ut in alia, usque assignari. Episcopus quoque, cum ad eamdem accessit ecclesiam consecratus, dictum cellararium  cum canonicis aliis ad osculum dignoscitur recepisse, cum tamen, etc., ut in alia, usque super predictis non mouit per biennium questionem. Unde petiit ut  episcopum ipsum ab ipsius super hoc, etc., usque dignaremur. uerum dictus R. procurator eiusdem episcopi proposuit ex aduerso quod cum, etc., ut in alia, usque presumit in memorati episcopi preiudicium et grauamen, non permittens eum libere de ipsa disponere, prout ad se dignoscitur pertinere. Et licet, etc., usque frustratorie appellauit, ut episcopum ipsum posse, etc., usque uel dictus procurator predecessoris ipsius episcopi receptionem huiusmodi, etc., ut in alia, usque attentatam. Ipsi quoque episcopo nequaquam obfuisse dicebat, etc., in eumdem fere modum ut in alia, usque duxerit nominandum. Adiecit insuper, etc., ut in alia per totum, usque sanctiones. Quocirca discretioni uestre per apostolica scripta mandamus quatenus quod est a nobis  sententialiter diffinitum faciatis appellatione remota inuiolabiliter obseruari, contradictores per censuram ecclesiasticam compescentes. Quod si omnes, etc. tu, frater episcope, cum eorum altera ea, etc.

Datum, ut in alia per totum.



LXXIu. ROFFENSI ET SARESBERIENSI EPISCOPIS  . De dotalitio B. regine Anglorum. (Datum Laterani, Iu Idus Maii 

Utinam [carissimus in Christo filius noster] Ioannes  [rex] Anglie, nostris acquiescens monitis et consiliis, sic regeret semetipsum ut nos, qui de corde puro, conscientia bona, et fide non ficta eius salutem diligimus et honorem, in ipsum non cogeret ecclesiasticam exercere censuram  nec  contra se diuinam iracundiam prouocaret illis iniurias inferendo quibus impertiri deberet gratiam et fauorem. Compellimur etenim uel inuiti scribere contra eum, qui toties nostra monita preteriit aure surda, ut querella carissime in Christo filie Berengarie  quondam Anglorum regine illustris indicat sepe sepius nostris auribus inculcata; a cuius clamore nec possumus nec debemus auertere aures nostras, qui sumus omnibus in iustitia debitores; illius uicem, licet immeriti, gerentes in terris qui hominis personam non accipit, sed cum tranquillitate iudicans, facit misericordiam et iudicium omnibus iniuriam patientibus, et reddit retributionem superbis. Sepe namque ipsum recolimus monuisse  ut sue saluti consulens et honori, eidem regine super dotalitio suo, medietate mobilium  inclyte recordationis regis Richardi fratris  sui, et quibusdam aliis que ipsa sibi competere asserit, satisfaceret competenter. Sed quia nec id curauit efficere, nec coram iudicibus illis quibus negotium ipsum pluries dignoscimur commisisse, ipsi iustitiam exhibuit super eis, nos tandem ipsi dedimus in mandatis ut usque ad festum natiuitatis beate Marie proximo tunc uenturum per procuratorem idoneum nostro se conspectui presentaret, exhibiturus prefate regine uel procuratori eiusdem super premissis et aliis, si qua forte aduersus eum duceret proponenda, quod ordo posceret rationis. Ipse uero, licet dilectus filius prior Wigorniensis de mandato uenerabilis fratris nostri Wigorniensis  episcopi, exhibitis ei litteris nostris, prefatum terminum ex parte nostra sibi peremptorium assignarit,  sicut uenerabilis frater noster Eliensis  et prefatus Wigorniensis episcopi, quibus super hoc direximus scripta nostra, per suas nobis litteras intimarunt, id tamen facere contempsit omnino, procuratore ipsius regine ad predictum terminum ad sedem apostolicam accedente, ac per quatuor menses et amplius exspectante. Nos igitur in nostre salutis dispendium nolentes ulterius deferre homini contra Deum, ipsum per litteras nostras monuimus et exhortati sumus attentius, in uirtute Spiritus sancti eidem firmiter iniungentes ut usque ad sex menses post susceptionem litterarum nostrarum aut prefate regine satisfaceret congrue de predictis, aut componeret, si fieri posset, amicabiliter cum eadem, uel per sufficientem et idoneum responsalem   apostolico se conspectui presentaret, exhibiturus eidem uel eius procuratori super his et aliis que aduersus eum duceret proponenda iustitie complementum. Alioquin extunc ciuitates, uillas, castra, et maneria  que ad dotalitium prefate regine spectare noscuntur, in ipsis litteris suis nominibus adnotata, licet ex alia causa supposita sint sententie interdicti, propter hoc tamen pari sententia specialiter decreuimus alligata; ut in omnibus illis nequaquam interdicti sententia relaxetur, donec super hoc idem rex satisfecerit competenter. Dantes uobis districte nichilominus in preceptis ut humana gratia et mundano timore postpositis eamdem publicaretis sententiam, et faceretis sublato  cuiuslibet contradictionis et appellationis obstaculo auctoritate nostra firmiter obseruari. uos autem, licet pridie Idus Iulii proximo preterito, sicut ex litteris uestris accepimus, nostras curaueritis eidem litteras presentare, et ipsarum continentiam sibi exposueritis diligenter, et idem nec prefate regine satisfecerit, nec amicabiliter composuerit cum eadem, nondum tamen ad publicationem ipsius sententie  processistis, pro eo quod uobis non consistit regem prefatum infra sex menses non direxisse, iuxta nostri mandati tenorem, ad nostram presentiam responsalem. Cum igitur a tempore quo sibi nostras litteras presentastis nouem mensium spatium et amplius sit elapsum, nec rex idem ad presentiam nostram propter hoc aliquem direxerit responsalem, procuratore regine diutius exspectante, ac eadem per decennium et amplius post nos clamauerit incessanter, fraternitati uestre per iterata scripta mandamus et districte precipimus quatenus humano fauore ac timore postpositis, ad publicationem eiusdem sententie ac obseruationem ipsius, iuxta priorum continentiam litterarum, sublato cuiuslibet contradictionis et appellationis obstaculo  procedatis; preceptum nostrum taliter impleturi quod plus Deo quam homini deferre probemini, et uestra possit inde obedientia merito commendari. Qualiter autem in exsecutione precepti apostolici processeritis, tam nobis quam sepefate regine curetis litteris uestris fideliter intimare. Quod si non ambo. . . alter uestrum ea nichilominus exsequatur.

Datum Laterani, Iu Idus Maii, anno tertio decimo.



LXXu. EPISCOPO, ET MAGISTRO FLORENTIO ARCHIDIACONO ZAMORENSI, ET ABBATI DE MOREROLA ZAMORENSIS DIeCESIS. Scribitur pro episcopo Portugalensi. 

  Graues oppressiones et enormes iniurias a carissimo in Christo filio nostro illustri rege Portugalensi uenerabili fratri nostro Portugalensi episcopo irrogatas nec ipse propter hoc ad sedem apostolicam coactus confugere quasi nudus pre ipsarum multitudine facile nobis potuit uiua uoce sub compendio breuitatis exponere, neque nos uobis presenti pagina recensere. Cum enim super uariis grauaminibus que prefatus rex exercuerat in eumdem, dudum compositio inter eos mediantibus delegatis nostris celebrata fuisset, quam idem rex, sicut patet ex authentico suo scripto promisit se fideliter seruaturum, ipse demum super articulis contentis in ea ueniens contra ipsam, aduersus memoratum  episcopum grauiores innouauit calumnias, et seuiores angustias instaurauit. Indignatus siquidem ei pro eo quod illicitis nati sui nuptiis interesse ac eidem transeunti per ciuitatem processionem facere denegauit, post appellationem ad nos interpositam domos quorumdam canonicorum ipsi episcopo assistentium fecit dirui, ac eis prebendas et equitaturas auferri, seras portarum ecclesie uiolari, excommunicatos  in ecclesiam intromitti, defunctorum in interdicto corpora sepeliri, et eumdem episcopum ac decanum aliosque tribulationis sue consocios in episcopali domo quinque pene mensibus per portarium suum et burgenses Portugalenses sic atrociter obsideri ut non solum facultatem exeundi de ipsa, uerum etiam superueniente infirmitate ad confitendum et adorandum sacerdotis et crucis copiam nequiuerit obtinere, donec multis dehonestatus opprobriis, et magnis periculis circumseptus, inter hec omnia canonicis et portionariis Portugalensis ecclesie post interdictum in appellationis nostre contemptum ad cumulum doloris sui diuina solemniter celebrantibus, compulsus est nuntiis regis dicere quod se illius exponeret uoluntati.  Qui sic demum a custodia liberatus, intelligens quod rex eum ad compositionem iniquam et appellationum renuntiationem intenderet coarctare, nocturne fuge presidio, recursurus ad nos, regni sibi preclusos exitus uix euasit. Prefatus autem portarius bona episcopatus inuadens et in suos ac regios usus expendens, hominem quem dictus episcopus ad necessaria sibi deferenda transmiserat carcerauit. Cum igitur hec et alia que contra sepe fatum episcopum et ecclesiam, imo Deum, per eumdem regem enormiter attentata dicuntur, ex iniuncto nobis apostolatus officio corrigere teneamur, discretioni uestre per apostolica scripta mandamus et districte precipimus quatenus ipsum ad  restitutionem ablatorum et satisfactionem iniuriarum super his et aliis tam debitam quam plenariam episcopo, decano et aliis eius sociis impendendam, necnon etiam obseruandam compositionem predictam monere prudenter et efficaciter inducere procuretis. Qui si forsan infra tempus quod ei duxeritis prefigendum id non curauerit adimplere, extunc eidem ingressum ecclesie ac uniuersa interdicatis ecclesiastica sacramenta, prohibentes in locis ad que ipse deuenerit, eo presente diuina officia celebrari. Et si nec sic duritia sua poterit emolliri, per litteras uestras hoc nobis intimare curetis; ut si morbum, quod absit! contigerit aggrauari ad curationem ipsius grauiori medicina, quemadmodum expedierit, insistamus. Dictum autem portarium et  M. Martini ac G. seruientes ipsius, necnon I. Album, P. Feudum. Tirou et omnes alios quos constiterit prefatum episcopum ac decanum et eius socios inclusos in domo sua temere tenuisse, cum et idem portarius quemdam eiusdem episcopi subdiaconum uinctum catena ferrea tenuisse dicatur, tandiu denuntietis excommunicationi subiectos et ab omnibus faciatis tanquam excommunicatos arctius euitari donec passis iniuriam satisfecerint competenter et cum uestrarum testimonio litterarum ad sedem accesserint apostolicam absoluendi; sententiam ipsam singulis diebus Dominicis ac festiuis, pulsatis campanis, et candelis accensis, per totam Portugalenrem diecesim facientes solemniter innouari, sollicite  prouidendo ut preceptum apostolicum taliter impleatis quod Deum uideamini potius quam hominem reuereri; ne, si aliter ageretis, negligentiam uestram cum exactissima pena requirere cogeremur. uolumus insuper et precipimus ut circa omnia que premissa sunt, tam super principalibus quam super incidentibus, appellatione postposita procedatis. Quod si non omnes. . . tu, frater episcope, cum eorum altero, etc.

Datum Laterani, III Idus Maii, anno tertio decimo.



LXXuI. PORTUGALENSI EPISCOPO. De eadem re. 

 Iustis petentium desideriis dignum est nos facilem prebere assensum, et uota que a rationis tramite non discordant effectu prosequente complere. Eapropter, uenerabilis frater, tuis iustis postulationibus grato concurrentes assensu, compositionem inter te ac carissimum in Christo filium nostrum illustrem regem Portugalensem super articulis comprehensis in ipsa mediantibus uenerabili fratre nostro Zamorensi episcopo et collegis ipsius delegatis ut nobis prouide celebratam et ab utraque parte sponte receptam, sicut in authentico scripto plenius continetur, auctoritate apostolica confirmamus et presentis scripti patrocinio communimus, cuius tenor est talis: Sancius Dei gratia Portugalensis rex M. eadem Zamorensi episcopo et magistro P. Legionensi  et I. Zamorensi decanis salutem et sinceram dilectionem. A memoria uestra non credimus excidisse quod super negotio quod inter me et Portugalensem episcopum uertitur, in hunc modum mihi litteras destinastis. Illustrissimo ac uenerabili domino Sancio Dei gratia Portugalensi regi M. eadem Zamorensis episcopus et magister P. Legionensis et I. Zamorensis decani salutem et promptum deuotionis famulatum. Notum facimus excellentie uestre quod nos, mediantibus procuratoribus uestris, Portugalensem episcopum ad talem induximus compositionis modum, inspecto prius diligenter summi pontificis rescripto, ut uos prius ipsum episcopum et suos in plenitudine gratie uestre bona  fide recipiatis, super quo ei tam apertas litteras quam alias similes iudicibus transmittatis, et episcopatum suum cum debita integritate eidem et patrimonium suum cum inde ablatis restituatis; de causis religiosorum et quorumcunque clericorum episcopatus sui uos non intromittetis per uos uel per homines uestros, nisi requisitus ab eo, et ab omni ipsorum grauamine deinceps desistetis; et si causam uel querimoniam aduersus aliquem de predictis habueritis, non per uos, sed per eum, iustitiam consequemini; si autem aduersus episcopum uel aduersus suos per archiepiscopum uel per summum pontificem tantum, si ad eum appellatum fuerit, uobis, nisi cum eo aliter conueneritis, satisfaciet; et uobis non recipientibus in protectione  uestra contra cum aliquem de suis subditis, nec in aliquo amodo eum grauantibus, neque impedientibus, omnia que ad eum et ad officium eius et ad ius ecclesie sue pertinent habeat, libere exerceat et quiete. Statuimus preterea cum prefato episcopo ut uos ei, cum ad excellentiam uestram destinauerit, equitaturas suas et supellectilia et alia que in ciuitate Portugalensi et eius patrimonio inuenta fuerint ad ipsum et ad suos pertinentia restitui, et P. Roderici militem absolui facietis. De his uero que ad presens inueniri non poterunt, que ad ipsum uel ad suos spectare noscuntur, sic disposuimus; ut a die qua uos uiderit, uel uobis innotuerit per nuntium eius ipsum Portugalensem ciuitatem intrasse, quando et ipse debet pro se et pro  iudicibus episcopatum ab interdicto absoluere, usque ad duos menses ipsi episcopo et suis plenariam restitutionem, nam iura sic postulant, facietis. De satisfactione uero sibi exhibenda celsitudinis uestre discretioni committet, si circa restitutionem sibi faciendam et alia que diximus uos promptum inuenerit et benignum; ut uestra honestate ac sua pensata, et Dei timore pre oculis habito, quomodo satisfaciendum uideritis satisfactionem exhibere curetis. Et si predicta, que pro bono pacis et honestate regia tractauimus, maiestati uestre placuerint, per litteras uestras apertas nobis et per alias domino Portugalensi uoluntatem uestram intimare omnino non postponatis. Si autem placuerint,  et aliquod de premissis per uos, quod non credimus, omissum fuerit, apostolici rescripti certio, circa ea que defectum patientur, in suo statu apud nos interim perdurabit; ita ut medio tempore nec uobis nec ipsi liceat super causa que inter uos et ipsum uertitur ad appellationis diffugium conuolare. Addidimus etiam preterea, ut fabricam ipsius ecclesie cum omnibus pertinentiis suis ecclesie libere relinquatis. Ipsa enim ecclesia debet de ipsa fabrica disponere prout uiderit expedire. uestram igitur discretionem indubitanter certifico quod omnes predictos articulos compositionis inter me et Portugalensem episcopum facte admitto gratanter et aprrobo, et promitto firmiter me in omnibus et per omnia sine dubio fideliter seruaturum. Si uero,  quod Deus auertat! a die qua ipse intrauerit super his que inuenta non fuerint in episcopatu contentio aliqua de restitutione facienda emerserit, concedo ei securitatem bona fide et hominibus atque rebus eius eundi et redeundi ad uos, quoties uoluerit, pro sua iustitia super restitutione illorum que defuerint consequenda. Nulli ergo omnino hominum liceat hanc paginam nostre confirmationis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum Laterani, III Idus Maii, pontificatus nostri anno tertio decimo.



LXXuII. DURANDO DE OSCA, ET WILLELMO DE S. ANTONINO, EORUMQUE FRATRIBUS IN FIDE CATHOLICA PERMANENTIBUS. De negotio Durandi de Osca et sociorum. 


 Cum a nobis petitur quod iustum est et honestum, tam uigor equitatis quam ordo exigit rationis ut id per sollicitudinem officii nostri ad debitum perducatur effectum. Eapropter, dilecti in domino filii, uestris iustis postulationibus grato concurrentes assensu, auctoritate presentium inhibemus ut nullus uobis qualibet uiolentia uel subreptionis astutia in prepositum preferatur, nisi quam uos cum consilio diecesani episcopi, uirum quidem  idoneum, in fide recta, sana doctrina, et honesta conuersatione probatum, duxeritis eligendum. Nulli ergo omnino hominum liceat hanc paginam nostre inhibitionis infringere uel ei, etc., usque incursurum.

Datum Laterani, III Idus Maii, pontificatus nostri anno tertio decimo.



LXXuIII. ARCHIEPISCOPO ET SUFFRAGANEIS TERRACONENSIS ECCLESIAE. De eadem re. 

Cum inestimabile pretium sanguinis Iesu Christi teneamur in animabus redemptis ex iniuncto nobis  apostolatus officio custodire, non solum ueraciter penitentibus clementer impendere ueniam nos oportet, uerum etiam pertinaciter delinquentes instanter ad penitentiam prouocare; ne si uel his paternam consuetudinem, uel illis sollicitudinem subtraxerimus pastoralem, tot uideamur eiusdem pretii redemptioni subtrahere quot in saluatione ipsius nostra potuissemus uigilantia conseruare. Quapropter uenientes dudum ad apostolicam sedem dilectos filios Durandum de Osca et Guillelmum de sancto Antonino et Ioannem de Narbona et Ermengaudum et Bernardum Bitterrenses et Raymundum de Sancto Paulo et Ebrinum ac socios eorum paterna benignitate suscepimus, et ea que nobis tam pro se quam pro fratribus suis exponere curauerunt  pleno concepimus intellectu. Ex his ergo que nobis de articulis fidei et sacramentis Eeclesie diligenter examinati dixerunt cognouimus eos fidem sapere orthodoxam et catholicam astruere ueritatem. Ad maiorem tamen expressionem, appositis euangeliis, et scripto confessionis eorum imposito super illa, recepimus ab eis huiusmodi iuramentum. Ego, inquit, Durandus de Osca, etc., ut supra, lib. XI, epist 196. Scriptum autem confessionis eorum est tale: Pateat omnibus fidelibus, etc., ut supra paucis mutatis, que illic adnotata sunt in margine, usque Ecclesie debitas persoluendo. Nos igitur habito fratrum nostrorum consilio, per apostolica uobis scripta mandauimus ut recepto a ceteris fratribus  simili iuramento, reconciliaretis eos ecclesiastice unitati, et denuntiaretis eos uere catholicos ac recte fideles, in prescriptis et aliis ipsos secundum Deum ab omni scandalo et infamia seruantes immunes, et in litteris testimonialibus et aliis adminiculis ipsos propter Deum misericorditer iuuaretis. Quia uero sicut accepimus, occasionis pretextu quod mandatum huiusmodi communiter susceptis, ad reconciliationem illorum qui sub prescripta forma reconciliari Ecclesie poposcerunt nondum a uobis fuit processum, uno se per alium excusante, qua de causa multi qui humiliter petierunt intrare, hactenus remansisse foras ecclesiam asseruntur, nolentes, sicut etiam nec uelle debemus, ut qui trahi gratia diuina creduntur, per duritiam  uestram ab infinita Dei misericordia repellantur; fraternitati uestre per apostolica scripta mandamus et districte precipimus quatenus si non omnes his exsequendis potueritis interesse, tu, frater archiepiscope, cum quolibet aliorum constitutos in Terraconensi prouincia huiusmodi penitentes iuxta prescriptam formam appellatione remota reconciliare procures; circa prefatum Durandum de Osca et Willelmum de Sancto Antonino ac eorum socios secundum premissum mandatum nichilominus procedendo, eis autem in fide recta et sana doctrina manentibus exhortandi licentiam tribuentes competentibus horis et locis.

Datum Laterani, Iu Idus Maii, anno tertio decimo.

 In eumdem modum scriptum est archiepiscopo et suffraganeis ecclesie Narbonensis.

Datum, ut in alia per totum.



LXXIX. PRIORI ET CANONICIS SANCTAE CATHARINAE WATEFORDENSIS. Recipiuntur sub protectione apostolice sedis. 

 Cum a nobis petitur quod iustum est et honestum, tam uigor equitatis quam ordo exigit rationis ut id per sollicitudinem officii nostri ad debitum perducatur effectum. Eapropter, dilecti in Domino filii, uestris iustis postulationibus grato concurrentes assensu, ecclesiam sancte Catharine Waterfordensis  et personas ibidem Domino famulantes, cum omnibus bonis que impresentiarum rationabiliter possidet, aut in futurum iustis modis, prestante Domino, poterit adipisci, sub beati Petri et nostra protectione suscipimus. In primis siquidem statuentes ut ordo canonicus, qui secundum Deum et beati Augustini regulam atque institutionem fratrum domus Sancti uictoris Parisiensis in eodem loco institutus esse dignoscitur, perpetuis ibidem temporibus inuiolabiliter obseruetur. Specialiter autem insulam extra muros Waterfordie, in qua sita est ecclesia ipsa, cum omnibus pertinentiis suis, ecclesiam de Kiloteran cum omnibus pertinentiis suis, ecclesiam  de Inesbrie cum Killolonan et una carrucata terre ac aliis pertinentiis, ecclesiam de Kilcronete cum omnibus pertinentiis suis, Mullochpissi cum omnibus pertinentiis suis, ecclesiam de Baliclierechan cum omnibus pertinentiis suis, ecclesiam de Fidum cum omnibus pertinentiis suis, ecclesiam de Kilmedimoc cum omnibus pertinentiis suis, et omnia ecclesiastica beneficia de Odagatha Omilim cum omnibus pertinentiis suis, et unam piscariam in Odagatha Omilin, et duas piscarias apud Fidum, et unum mesuagium cum horto suo, et quamdam terram apud Inesbric ad grangiam construendam, quam nobilis uir Helias filius Northmanni pia uobis liberalitate concessit, sicut in ipsius authentico plenius continetur, et capellam de Radlathgenam cum pertinentiis  suis, et unum mesuagium cum sex acris terre, et duo curtilagia inter insulam et muros Waterfordie, sicut ea omnia iuste ac pacifice possidetis, uobis et per uos ecclesie uestre auctoritate apostolica confirmamus et presentis scripti patrocinio communimus. Nulli ergo omnino hominum liceat hanc paginam nostre protectionis, constitutionis et confirmationis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum Laterani, II Idus Maii, anno tertio decimo.



LXXX. HUGONI RAYMUNDI CANONICO EBREDUNENSI. Absoluitur ab impetitione cuiusdam mulieris. 


Cum M. mulier Bononiensis, que te in presentia dilecti filii nostri Guale Sancte Marie in Porticu diaconi cardinalis, quem ipsi et tibi concessimus auditorem, petebat in uirum, tandem post altercationes multiplices coram uenerabili fratre nostro Tusculano episcopo libera et spontanea uoluntate continentie uotum emiserit, et tu militaturus Domino in clericali proposueris ordine permanere, a nobis humiliter postulasti ut tibi super hoc paterna dignaremur in posterum sollicitudine prouidere. uolentes igitur quieti et honestati tue de consueta  sedis apostolice prouidentia precauere, tam uotum mulieris predicte quam propositum tuum gratum habentes et ratum, et cum pro matrimonio, quod te secum contraxisse dicebat, nichil coram auditore probaret, te ab impetitione absoluentes ipsius, ne occasione huiusmodi matrimonii molesteris ulterius ab eadem, auctoritate apostolica inhibemus. Nulli ergo omnino hominum liceat hanc paginam nostre inhibitionis infringere uel ei ausu, etc. Si quis autem hoc, etc., usque incursurum.

Datum Laterani, Iu Nonas Iunii, anno tertio decimo.



LXXXI. ROBERTO ABBATI MONASTERII SANCTI MARTINI TROARNENSIS, EIUSQUE FRATRIBUS TAM PRAESENTIBUS QUAM FUTURIS REGULAREM uITAM PROFESSIS IN PERPETUUM. Recipiuntur sub protectione sedis apostolice. 


Quoties a nobis petitur quod religioni et honestati conuenire dignoscitur, animo nos decet libenti concedere, et petentium desideriis congruum suffragium impertiri. Eapropter, dilecti in Domino filii, uestris iustis postulationibus clementer annuimus, et prefatum monasterium Sancti Martini de Troarno, in quo diuino estis obsequio mancipati, sub beati Petri et nostra protectione suscipimus et  presentis scripti priuilegio communimus. In primis siquidem statuentes ut ordo monasticus, qui secundum Deum et beati Benedicti Regulam in eodem monasterio institutus esse dignoscitur, perpetuis ibidem temporibus inuiolabiliter obseruetur. Preterea quascunque possessiones, quecunque bona idem monasterium impresentiarum iuste ac canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus et illibata permaneant; in quibus hec propriis duximus uocabulis exprimenda: Locum ipsum in quo prefatum monasterium situm est cum omnibus  pertinentiis suis, burgum Troarnense cum honore ac omnibus appendiciis suis, Ioanuillam, Sanctum Paternum cum Ramat, Toffreuill, Salneruill, Lirrosa, Bures cum mariscis, boscis, terrariis, piscariis, pasnagiis, uineis, pascuis, pratis, guarandis, mercatis, teloneis, nundinis, molendinis et aliis libertatibus, immunitatibus, consuetudinibus et pertinentiis suis, ecclesias de Sancta Cruce, de Sancto AEgidio Troarnensi, de Ioanuilla, de Sancto Paterno de Toffreuill, de Salneruil, de Lirosa, de Buris, et de Sancto Siluino, et capellas de Reinerii Manill et de Folletot ab episcopali iurisdictione per amicabilem compositionem exemptas, ecclesias de Fontenet, de uarauill et de Castrouir, et quidquid ex concessione uenerabilium fratrum nostrorum S. Sagiensis  et L. predecessoris ipsius ac bone memorie . . . Baiocensis episcoporum habetis in eis; ecclesiam, decimam, et burgum Sancti Samsonis, prioratum de Deserto, maneria de Talleuill, de Diua, de Olnebach, de Cantapia, de Cleuill, de Caigneio, de Raimbhom cum tota insula, de Goleto, et de Rigisuill. Et in Anglia, maneria de Horseleia et de Rongentonn, cellas, capellas, redditus et prouentus, ac alia, que scilicet predictorum maneriorum ratione ad uestrum monasterium spectare noscuntur, cum omnibus libertatibus et immunitatibus suis; ecclesiam de Airam, ecclesiam de Lengronia, ecclesiam de Trumo, ecclesiam de Croceio, ecclesiam de Piru, ecclesiam de Granteuill, ecclesiam de Gisneruill, ecclesiam de Dumouill, ecclesiam de  Han, ecclesiam de Calidoloco, ecclesiam de Agerneio cum duabus garbis decime ipsius uille, ecclesiam de Milleio, ecclesiam de Campegnol, ecclesiam de Beneio, ecclesiam de Retuleio, ecclesiam de Preriis, ecclesiam de Muscampis, ecclesiam Sancti Hippolyti, ecclesiam de Burceio et ecclesiam de Carauill cum decinis, capellis, obuentionibus et aliis que habetis in ipsis, capellam Sancte Margarite de Ponceio, capellam de Roca, capellam Sancti Thome, capellam Sancti Michelis de Bosco, et capellam Sancti Blasii de Ulmo, cum adiacenti grangia, et aliis pertinentiis earumdem; ecclesiam de Caigneio, cum quibusdam terris et decimis. In Anglia ecclesiam de Weneloch, ecclesiam de Malpedra et ecclesiam Sancti Andree de Witteherst, cum decimis et aliis  pertinentiis suis, grangiam de Malni, grangiam de Casteller et grangiam de Cleuill, capellam de Deserto, cum decimis et aliis pertinentiis suis. Sane noualium uestrorum que propriis manibus uel sumptibus colitis, siue de uestrorum animalium nutrimentis, nullus a uobis decimas exigere uel extorquere presumat. Liceat quoque uobis clericos uel laicos liberos et absolutos e seculo fugientes ad conuersionem recipere, et eos absque contradictione aliqua retinere.

Prohibemus insuper ut nulli fratrum uestrorum post factam in monasterio uestro professionem fassit, nisi arctioris religionis obtentu, de claustro uestro discedere. Discedentem uero absque communium litterarum cautione nullus audeat retinere.  Cum autem generale interdictum terre fuerit, liceat uobis clausis ianuis, exclusis excommunicatis et interdictis, non pulsatis campanis, suppressa uoce diuina officia celebrare. Auctoritate quoque apostolica prohibemus ne ullus in uos uel monasterium uestrum excommunicationis uel interdicti sententias sine manifesta et rationabili causa proferre seu nouis et indebitis exactionibus uos aggrauare presumat. Chrisma uero, oleum sanctum, consecrationes altarium seu basilicarum, ordinationes clericorum qui ad sacros ordines fuerint promouendi, a diecesano suscipietis episcopo, siquidem catholicus fuerit, et communionem et gratiam sacrosancte Romane sedis habuerit, et ea uoluerit uobis sine prauitate  aliqua exhibere. Alioquin liceat uobis quemcunque malueritis catholicum adire antistitem communionem et gratiam apostolice sedis habentem, qui nostra fretus auctoritate uobis quod postulatur impendat. Prohibemus insuper ut infra lines parochie uestre nullus sine assensu episcopi diecesani et uestro capellam seu oratorium de nouo construere audeat. Saluis priuilegiis pontificum Romanorum. In parochialibus uero ecclesiis quas habetis, liceat uobis sacerdotes eligere et diecesano episcopo presentare; quibus, si idonei fuerint, episcopus curam animarum committat, ut ei de spiritualibus, uobis uero de temporalibus debeant respondere. Sepulturam quoque ipsius loci liberam esse decernimus, ut eorum deuotioni et extreme uoluntati qui se illic  sepeliri deliberauerint, nisi forte excommunicati uel interdicti sint, nullus obsistat, salua tamen iustitia illarum ecclesiarum a quibus mortuorum corpora assumuntur. Obeunte uero te nunc eiusdem loci abbate uel tuorum quolibet successorum, nullus ibi qualibet subreptionis astutia seu uiolentia preponatur nisi quem fratres communi consensu uel fratrum pars maior consilii sanioris secundum Deum et beati Benedicti Regulam prouiderint eligendum. Paci quoque et tranquillitati uestre paterna in posterum sollicitudine prouidere uolentes, auctoritate apostolica inhibemus ut infra clausuras locorum seu grangiarum uestrarum nullus rapinam seu furtum facere, ignem apponere, sanguinem fundere, hominem temere capere uel interficere, seu uiolentiam  audeat exercere. Libertates quoque et immunitates antiquas et rationabiles consuetudines monasterio uestro concessas et hactenus obseruatas, ratas habemus, et eas perpetuis temporibus illibatas permanere sancimus. Decernimus ergo ut nulli omnino hominum liceat prefatum monasterium temere perturbare, aut eius possessiones auferre, uel ablatas retinere, minuere, seu quibuslibet uexationibus fatigare; sed omnia integra conseruentur, eorum pro quorum gubernatione ac sustentatione concessa sunt usibus omnimodis profutura, salua sedis apostolice auctoritate et diecesani episcopi canonica iustitia. Si qua igitur in futurum ecclesiastica secularisue persona, hanc nostre constitutionis paginam sciens,  contra eam temere uenire tentauerit, secundo tertioue commonita, nisi reatum suum congrua satisfactione correxerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte subiaceat ultioni. Cunctis autem eidem loco sua iura seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen.

Datum Laterani per manum Ioannis Sancte Marie in Cosmidin diaconi cardinalis, S. R. E. cancellarii, Kalend. Iunii, indictione XIII, Incarnationis Dominice  anno millesimo ducentesimo decimo, pontificatus uero domini Innocentii pape III anno tertio decimo.



LXXXII. GNEZNENSI ARCHIEPISCOPO ET UNIuERSIS SUFFRAGANEIS EIUS. De statuto quodam facto a duce Polonie. 

 Significauit nobis dilectus filius nobilis uir dux Zlesie quod cum  quondam dux Polonie certam dederit singulis filiorum suorum in Polonia portionem, principalem ciuitatem Cracouie maiori natu reseruans instituit ut semper qui esset de  ipsius genere prior natu, ciuitatem teneret eamdem; ita quod si maior decederet, uel cederet iuri suo, qui post eum de toto genere maior esset, ipsius ciuitatis possessionem intraret. Hoc autem perpetuis temporibus obseruari precipiens, per sedem apostolicam obtinuit approbari, omnes illos faciens excommunicatione percelli qui statutum huiusmodi auctoritate apostolica roboratum presumerent uiolare. Unde nobis humiliter supplicauit ut nostris uobis daremus litteris in mandatis quod nec uos ipsi statutum uiolaretis huiusmodi, nec permitteretis ab aliis uiolari, illos qui contrauenire presumerent anathematis sententia ferientes. Quocirca fraternitati uestre per apostolica scripta mandamus quatenus institutionem de maioritatis preeminentia,  sicut ad utilitatem et pacem totius prouincie dignoscitur esse facta, faciatis per censuram ecclesiasticam sublato appellationis obstaculo firmiter obseruari, contradictores censura simili compescentes.

Datum Laterani, u Idus Iunii, pontificatus nostri anno tertio decimo.



LXXXIII. FREDERICO ILLUSTRI REGI SICILIAE. Ut Cathan. episcopum recipiat in gratiam. 

Cum iam annos pueriles euaseris, decet te, fili carissime, actus deserere pueriles, et quanto tibi et regno tuo maiora pericula imminent, tanto studiosius  debes intendere ad illa fortiter euitanda. Consilia quoque discretorum et te diligentium debes diligenter amplecti, et inter ingratos ac bene notos discernere te oportet, ne minus diligentes plus diligas, et qui te feruentius diligunt, illos remissioris caritatis brachiis amplexeris. Cum enim uenerabilis frater noster Cathaniensis episcopus, regni Sicilie cancellarius, te custodierit hactenus et nutrierit, ac pro defensione tua et regni tui labores et angores, anxietates et necessitates multiplices sustinuerit, nunc, si uerum est quod asseritur, tot beneficiorum oblitus, a tua ipsum familiaritate recedere permisisti in scandalum et odium pariter plurimorum. Propter quod alii regni nobiles, dum eumdem multis meritis preditum debita intellexerint remuneratione  fraudatum, in tua fidelitate lentescent, et nonnulli se a tuis obsequiis subtrahent, qui ad ea ex ipsius poterant retributionibus prouocari. Ex his enim que post eius sunt secuta recessum, satis apparet utrum eius presentia tibi fuerit opportuna, et nisi quantocius reuocetur, secutura dispendia te plenius edocebunt. Ubi namque sunt illi qui tibi mendaciter suggerebant quod illo repulso multi conuerterentur ad te qui propter familiarem eius presentiam a tuis se obsequiis subtrahebant? Unde nisi hec et alia que de te non absque dolore frequenter audimus celeriter reformare studueris, temetipsum ac uberioris frugis exercitium erigendo, non solum  tu grauia detrimenta percipies, sed et nos, licet inuitos, oporteret super hoc aliud cogitare, ne ob tuam negligentiam uel defectum Romana, quod absit! Ecclesia grauiter lederetur, que pro te non solum aliis, sed etiam imperatori, se potenter opponit. Quocirca serenitatem tuam rogamus attentius et monemus sub obtentu gratie nostre firmiter iniungentes quatenus cancellarium memoratum ad familiaritatem tuam nullatenus differas reuocare, omnimoda sibi, quem sub beati Petri et nostra protectione suscepimus, securitate prouisa, eiusque consiliis deuotus intendas; ut et ipse tot et tanta pro te sustinuisse se gaudeat, et alii ad similia prouocentur, prouisurus attentius ne quid a quolibet contra salutem et honorem ipsius ualeat attentari; quia cum  nos ei districte precipiendo mandemus ut ad tue familiaritatis obsequium reuertatur, si quid contra eum fieret a quocunque, nobis reputaremus inferri.

Datum Laterani, uII Kal. Iulii, pontificatus nostri anno tertio decimo.



LXXXIu. CONSTANTIAE ILLUSTRI REGINAE SICILIAE. De donatione ei facta propter nuptias. 

Sacrosancta Romana Ecclesia deuotos et humiles filios ex assuete pietatis officio propensius diligere consueuit, et ne prauorum hominum molestiis agitentur, eos, tanquam pia mater, sue protectionis munimine confouere. Sane cum carissimus in Christo filius noster Fredericus Sicilie rex illustris,  sicut in ipsius authentico super hoc confecto plenius contineri perspeximus, in donarium seu donationem propter nuptias in Sicilia Carinum, quod in partibus Panormitanis existit, cum omnibus casalibus, tenimentis, et pertinentiis suis, in ualle Demensi Caroniam, Sanctum Filadellum, et Sanctam Mariam cum omnibus casalibus, pertinentiis et tenimentis eorum, nec non et omnia casalia in eadem ualle Demensi consistentia que ad suum demanium pertinere noscuntur; insuper Oliuerium et Montem Albanum cum omnibus casalibus et tenimentis eorum, in seruitio uero Sanctum Petrum de Ficara et castrum Ficarie, Galatum, et Militellum; item Tauromenium cum omnibus tenimentis et pertinentiis suis tam  demanii quam seruitii, in partibus uero Apulie totum honorem comitatus Montis Sancti Angeli, cum omni honore, iure, tenimentis et pertinentiis suis tam demanii quam seruitii, uidelicet quod in demanio, in demanium, et quod in seruitio, in seruitium, in demanio siquidem Montis Sancti Angeli, Siponti et ueste ciuitates atque Casale nouum, in seruitio autem omnia castra, uillas, terras, casalia et totum aliud quod ad honorem ipsius Montis dignoscitur  pertinere, liberaliter tibi duxerit concedenda, nos tuis precibus inclinati, ad supplicationem eiusdem regis concessionem ipsam, sicut prouide facta est, auctoritate apostolica confirmamus et presentis scripti patrocinio communimus. Decernimus ergo ut nulli omnino hominum liceat hanc paginam nostre confirmationis infringere uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum Laterani Xu Kal. Iulii, pontificatus nostri anno tertio decimo.



LXXXu TURONENSI ET BURDEGALENSI ARCHIEPISCOPIS, ET EPISCOPO PICTAuENSI. Redditur pristinus status presbytero penitenti. 


Eius exemplo qui cum iratus est, non obliuiscitur misereri, nec suas continet miserationes in ira, sed postquam infuderit uinum, superinfundit et oleum uulneribus sauciati, et post uirgam correctionis adhibet manus dulcedinis, que cum tabulis legis diuine in arca federis reseruantur, nos, qui dilectum filium Robertum de Sepulcro presbyterum ex seueritate percussimus, uolentes ex benignitate sanare, cum longo iam tempore impositam sibi penam in multa cordis et corporis humilitate portauerit, non sine magnis laboribus et angustiis, graui pressus onere paupertatis, apud sedem apostolicam misericordiam exspectando, hanc cum eo duximus misericordiam  faciendam ut ad exsecutionem restituatur officii, et si beneficia que prius habuerat non sunt aliis rite collata, reddantur eidem, nec ex lata in ipsum impediatur sententia quo minus ad obtinenda ecclesiastica beneficia possit assumi, et tam in ciuitate ac diecesi Nannetensi quam in aliis libere conuersari. Quocirca fraternitati uestre per apostolica scripta precipiendo mandamus quatenus circa eum sublato cuiuslibet contradictionis et appellationis obstaculo que prescripta sunt exsequi procuretis, contradictores, si qui fuerint, per censuram ecclesiasticam compescendo, non obstante quod in his litteris totius negotii series non narratur, cum hac ad cautelam utamur ex certa scientia breuitate. Quod  si non omnes, etc., duo uestrum ea, etc.

Datum Laterani, X Kalend. Iulii, anno tertio decimo.



LXXXuI. NOBILI uIRO SIMONI  DE MONTEFORTI, COMITI LECESTRIAE, uICECOMITI BITERRENSI ET CARCASSONENSI  . Confirmat ei ciuitatem Albiensem. 

Habuisse baiulos Dominici uerbi fidem ad sinapis euangelice quantitatem felix tue translatio promotionis  ostendit, dum nominationis tue non solum sed et denominationis uocabula bonis interpretatus operibus, in auditu auris obedisti secundum nomen tuum in locum peregrinationis exire, ac sicut mons infirmas partes Ecclesie muniturus, ad uerbum predicatorum fidelium es translatus, etc., in eumdem modum ut in alia littera que scripta est in ultimo quaterno regesti  duodecimi anni, usque cum in in manibus tuis, quem zelus Domini contra fidei subuersores armauit, idem Dominus ciuitatem tradiderit Albiensem  , nos super hoc in Domino gratulantes, ciuitatem ipsam cum omnibus pertinentiis suis, sicut tibi est ad diuine maiestatis honorem pro tutela pacis et fidei defensione concessa, tibi et heredibus tuis in fide catholica et deuotione sedis  apostolice permanentibus auctoritate apostolica confirmamus, etc., ut in eadem per totum, usque Ad indicium autem quod terram ipsam in deuotione apostolice sedis, etc., usque in finem.

Datum Laterani, Iu Kal. Iulii, anno tertio decimo.



LXXXuII. REGENSI EPISCOPO ET ABBATI CISTERCIENSI APOSTOLICAE SEDIS LEGATIS. Eis committit uices suas in causa fidei. 

Ut hi qui orthodoxe fidei zelo succensi ad expugnandam hereticam prauitatem uiuifice crucis characterem assumpserunt eo feruentius publicam causam  gerant quo se uiderint proximorum subsidiis efficacius adiuuari, a uobis et a nonnullis aliis nobis fuit sepe suggestum, etc., sicut continetur in penultimo quaterno Regesti  duodecimi anni, de data uiterbii, per totum in eumdem modum, usque ad explendum obsequium Iesu Christi, in Burdegalensi, Bisuntina et uiennensi prouinciis, nec non Pampilonensi, Lemouicensi, Claromontensi, Aniciensi, Mimatensi, Caturcensi et Ruthenensi episcopatibus super hoc committendas uobis duximus uices nostras, etc., ut in eadem per totum usque in finem. In aliis uero prouinciis monitis et precibus insistatis ut ad tantum fidei Christiane negotium consummandum de bonis sibi a Deo collatis subsidia conferant opportuna.

Datum Laterani, u Kal. Iulii, pontificatus nostri  anno tertio decimo.



LXXXuIII. EISDEM. Eis committitur accusatio aduersus archiepiscopos Narbon. et Auxitanum. 

 In tantum clamor qui dudum ascendit contra Narbonensem et Auxitanum archiepiscopos inuatescit quod dissimulare ipsum ulterius sine periculo  non ualemus. Ne igitur ex nequitia sua possint commodum aliquod reportare, cum non solum negligentes sint, ut asseritur, sed etiam pestilentes, discretioni uestre per apostolica scripta mandamus quatenus inquisita super omnibus que proponuntur contra eos diligentius ueritate, ac habentes pre oculis solum Deum, quod super hoc canonice fuerit statuendum sublato appellationis obstaculo statuatis, facientes quod statueritis per censuram ecclesiasticam firmiter obseruari.

Datum Laterani, Iu Kalend. Iulii, anno tertio decimo.



LXXXIX. ARCHIEPISCOPO STRIGONIENSI. De ecclesia constituenda in fundo Romane Ecclesie. 

 ueniens ad apostolicam sedem dilectus filius nobilis uir Herde comes de Similione quemdam fundum suum beato Petro apostolo et Romane Ecclesie obtulit humiliter et deuote; in quo ad honorem eiusdem apostoli ecclesiam edificare disponit, et eidem nonnullas de suis possessionibus assignare. Nos igitur pium eius propositum in Domino commendantes, presentium tibi auctoritate mandamus quatenus uenerabilem fratrem nostrum Cenadiensem episcopum loci diecesanum monere prudenter et efficaciter inducere non postponas, ut pro suis iustitiis, quas de ipsis esset possessionibus percepturus, ab eodem comite moderatam recompensationem recipiat, et superabundantem gratiam recognoscat quam ei facimus in hac parte, cum in huiusmodi  fundo absque omni recompensatione libera posset ecclesia fabricari, sicut Hospitalariis et Templariis aliisque nonnullis per priuilegia est concessum. Quod si monitis tuis memoratus episcopus acquiescere forte nollet, tu id auctoritate nostra, sublato cuiuslibet contradictionis et appellationis obstaculo, exsequi non omittas, recipiens in utroque casu prefatum fundum in ius et proprietatem apostolice sedis per publicum instrumentum, et concedens eidem edificandi ecclesiam in eodem liberam facultatem. Preterea cum idem comes decimas quas prefato episcopo persoluere consueuit, eidem ecclesie cupiat assignari, compensatione propter hoc ipsi exhibita competenti uolumus et mandamus ut eumdem episcopum monere  ad hoc prudenter et efficaciter inducere non retardes.

Datum Laterani, II Kal. Iulii, anno tertio decimo.



XC. ABBATI ET CONuENTUI SANCTI GERMANI DE PRATIS PARISIENSIS  . De muris urbis Paris. 

Cum per medium uinearum uestrarum infra parochiam  Sancti Sulpicii positarum, que ad uestrum monasterium pertinet pleno iure, ad munitionem ciuitatis Parisiensis construantur de nouo muri, sicut ex uestra insinuatione didicimus, prouideri super hoc uobis auctoritate apostolica petiistis. Ne igitur huiusmodi occasione murorum parochiale ius in monasterii uestri dispendium immutetur, presentium uobis auctoritate concedimus ut idem ius  in edificiis  eiusdem parochie construendis et ipsorum habitatoribus habeatis quod in ipsius ueteribus edificiis et habitatoribus eorumdem dignoscimini hactenus habuisse. Nulli ergo, etc., hanc paginam nostre concessionis infringere uel ei, etc., usque incursurum.

Datum Laterani, Iu Kal. Iulii, pontificatus nostri  anno tertio decimo.



XCI. EISDEM. Confirmatur eis priuilegium Lucii pape. 

Quanto specialius monasterium uestrum beati Petri iuris existit, et maiorem deuotionem apostolice sedi sepius exhibetis, tanto celerius, ubi cum Deo possumus, petitiones uestras admittimus, et indemnitati monasterii uestri uolumus attentius prouidere. Eapropter ad exemplar felicis recordationis Lucii pape predecessoris nostri auctoritate apostolica prohibemus ne illi qui terras, uineas, aut domos censuales nomine uestro tenent, aliis ad maiorem  censum sine assensu uestro concedant, neque alienis personis uel Ecclesiis in eis sine uestra licentia pensionem aliquam annuatim soluendam assignent, per que monasterio uestro dispendium ualeat prouenire. Nulli ergo, etc., hanc paginam nostre prohibitionis infringere uel ei, etc., usque incursurum.

Datum Laterani, u Kal. Iulii, etc.



XCII. SANCTAE MARIAE DOLENSIS ET SANCTI IOANNIS ANGELIACENSIS ABBATIBUS, BITURICENSIS ET XANCTONENSIS DIeCESUM, ET ARCHIDIACONO BITURICENSI. Scribitur aduersus episcopum Pictauensem. 

Ex parte uenerabilis fratris nostri Burdegalensis  archiepiscopi per dilectum filium G. procuratorem eiusdem fuit propositum coram nobis quod cum uenerabilis frater noster Turonensis archiepiscopus de mandato nostro insisteret, et tam grauamen Petragoricensis ecclesie metropolitico sibi iure  subiecte, que magnis dispendiis et laboribus diutius fuerat fatigata, quam consueta quorumdam malitia consecrationem Petragoricensis episcopi uolentium impedire, accelerandam ipsius consecrationem episcopi perurgerent, et nonnisi tres tantum episcopi essent in Burdegalensi prouincia tunc presentes, uenerabili fratri nostro Pictauensi episcopo, qui ex quo promotus fuit in episcopum, nunquam metropolitanam ecclesiam postmodum uisitauit, licet pluries uocatus fuerit ad eamdem, in uirtute obedientie ac sub debito iuramenti quo Ecclesie Burdegalensi tenetur, pena suspensionis adiecta, precepit ut ad consecrationem ipsius episcopi properaret. Et ut omnis occasionis materia tolleretur, licet nullum periculum immineret, cum generales  treuge inter Francorum et Anglie reges inite seruarentur, tam per litteras seneschalci regis Anglie, qui regalium negotiorum procurationem habebat in eisdem partibus generalem, quam per uenerabilem fratrem nostrum Henricum episcopum Xanctonensem, qui eum securum ducere ac reducere promittebat, securum conductum preparauit eidem. Sed idem et uenire postposuit, et suspensionis sententiam non seruauit. Cumque postmodum idem archiepiscopus ad locum quem de nuntiorum ipsius episcopi uoluntate in Pictauensi diecesi assignarat, ut tunc saltem precedentem inobedientiam per obedientiam redimeret subsequentem, prefixo termino cum aliis episcopis conuenisset,  idem Pictauensis uenire contempsit. Ut autem idem archiepiscopus omnem ipsius contumaciam superaret, diem et locum alium in Pictauensi diecesi assignauit; ubi cum ceteri suffraganei eidem Pictauensi metropolitani sui exponerent questionem, ipse quod uenire non omiserat propter contemptum uel odium Ecclesie uel persone, sed propter metum regis Anglie se obtulit iuraturum. Sed cum hoc memoratus archiepiscopus sibi ab eisdem suffraganeis expositum acceptaret, idem Pictauensis se obtulisse iuramentum huiusmodi contradixit. Propter quod et latam in eum per ipsum suspensionis sententiam confirmari et debitam sibi penam infligi pro tanta contumacia postulabat. Procurator uero eiusdem episcopi proposuit  ex aduerso quod licet olim dicto archiepiscopo dederimus in mandatis ut ad loca suspecta eumdem episcopum non uocaret, ipse tamen mandato nostro contempto ad ea loca pro consecratione ipsius Petragoricensis uocabat eumdem ad que,  propter Brabantionum et capitalium inimicorum suorum insidias, sine proprii corporis periculo accedere non audebat. Unde tam propter hec quam propter alia que inferebat grauamina nostram audientiam appellauit, tam per litteras suas quam per W. archidiaconum suum et alios clericos suos legitime se excusans. Cum autem apud Cheseium, ubi de uenerabilium fratrum nostrorum Xanctonensis et Engolismensis episcoporum consilio archiepiscopus et ipse conuenerant, excusationes suas esse iustas per testes omni exceptione maiores fuerit probare paratus, et idem archiepiscopus hoc recipere noluisset, super hoc ab eo exigens iuramentum, ipse appellationem primo interpositam innouauit; sed archiepiscopus, appellatione contempta, suspensionis  sententiam protulit in eumdem. Unde tam dictam sententiam quam quidquid post appellationem in eius est preiudicium attentatum petiit irritari. Cum autem nobis non constiterit de premissis, contentionem huiusmodi de procuratorum consensu tali prouidimus moderamine sopiendam, ut prefatus episcopus coram uobis exhibeat iuramentum quod nec in contemptum archiepiscopi memorati nec ut ipsius se iurisdictioni subduceret, sed propter metum hostilem, ad consecrationem Petragoricensis episcopi accedere detrectauit. Quo prestito coram uobis latam in ipsum suspensionis sententiam reuocari faciatis per prefatum archiepiscopum ad cautelam, nec ei deputetur ad penam  quod post suspensionem huiusmodi diuina officia celebrauit. Alioquin usque ad satisfactionem Idoneam dicta suspensionis sententia inuiolabiliter obseruetur. Quocirca discretioni uestre per apostolica scripta mandamus quatenus quod a nobis taliter est prouisum, faciatis per censuram ecclesiasticam appellatione remota exsecutioni mandari, nullis litteris obstantibus, si que apparuerint a sede apostolica preter assensum partium impetrate. Quod si non omnes, etc., duo uestrum, etc.

Datum Laterani, uI Kal. Iulii, pontificatus nostri anno tertio decimo.



XCIII. EISDEM. Aduersus eumdem episcopum. 


Significante uenerabili fratre nostro Burdegalensi archiepiscopo nos accepisse noscatis quod cum uenerabili fratri nostro Pictauensi episcopo suffraganeo suo ad querelam subditorum ipsius pena suspensionis adiecta inhibere curasset ne pecuniarias procurationes ab ecclesiis quas non uisitabat exigeret, uel collectas maiores quam predecessores sui facere consueuerant, in subditis sibi ecclesiis exerceret, idem, eius inhibitione contempta, et pecuniam pro procurationibus et collectas solito maiores exegit, suspensionis sententiam, in quam propter hoc incidit, non obseruans. Ad expellendum quoque Ruptarios et Bramantiones de Burdegalensi prouincia sibi auxilium, prout prestita  fide promiserat, non impendit, inhibens et impediens ne ipse Pictauensem diecesim ex officio suo uisitans procurationibus consuetis et debitis honoretur. Clericos quoque quos dictus archiepiscopus ad presentationem uicarii sui, eodem episcopo non existente in diecesi, ordinarat, ab ordinum susceptorum ab eo exsecutione suspendit, nec uoluit ad mandatum ipsius eamdem suspensionis sententiam relaxare, sententias excommunicationis ab eodem episcopo in subditos suos latas, quas idem archiepiscopus auctoritate metropolitana, iustitia exigente, confirmat, eo inconsulto, nullaque super hoc obtenta potestate, relaxans. Quamdam insuper pecunie quantitatem ab Helia predecessore suo mutuatam episcopo Pictauensi et in ultima eius  uoluntate ad fabricam Burdegalensis ecclesie deputatam sibi restituere contradicit, in his et multis aliis contra iuramentum Burdegalensi Ecclesie ac predecessori suo prestitum temere ueniendo. Ex parte uero ipsius episcopi fuit propositum ex aduerso quod intrans idem archiepiscopus annis singulis pluries diecesim Pictauensem non uocatus ab eo uel a terre principe inuitatus, nullaque necessaria causa tractus a suis subditis frequentius debito, de leuga fere in leugam dietas faciens, exigit procurari, correctiones tanquam ordinarius faciens per totam diecesim Pictauensem, in qua ipse, preter ordinariam, delegatam a nobis super correctionibus obtinet potestatem. Sententias quoque in raptores et alios qui iniuriantur Ecclesiis uel  personis ecclesiasticis, siue illis qui sub Ecclesie protectione consistunt, ab eo exigente iustitia promulgatas, iuris ordine pretermisso relaxans, tractat causas in eadem diecesi et committit, licet ad eum non fuerit appellatum. Qui, eo quondam apud sedem apostolicam existente, ad ecclesiam Pictauensem accedens, et in eius et subditorum suorum grauamen procurationes ibidem recipiens, quosdam diecesis sue clericos, licet super hoc ab eo mandatum non habuerit, ordinauit. Et licet componentibus inter eos uenerabili fratre nostro Nannetensi episcopo et decano Pictauensi aliisque pluribus, idem archiepiscopus promisisset quod nichil unquam contra eum uel honorem suum machinari de cetero  attentaret, nisi forsan ipsi primitus requisiti terminare non possent si quid aduersus eum proponeret questionis, multa tamen, contra compositionem eamdem et promissionem suam temere ueniens, in eius et honoris sui dispendium attentauit, super his et aliis iniuriosus existens eidem plurimum et molestus. Quia uero nobis non constitit de premissis, discretioni uestre de procuratorum utriusque partis assensu per apostolica scripta mandamus quatenus competenti loco partibus conuocatis, et rationibus hinc inde plenius auditis et cognitis, si de partium processerit uoluntate, causam ipsam appellatione remota fine canonino decidatis et faciatis quod decreueritis per censuram ecclesiasticam firmiter obseruari. Alioquin eamdem sufficienter  instructam ad nostram presentiam remittentes, prefigatis partibus terminum competentem quo nostro se conspectui representent recepture iudicium equitatis. Testes autem qui fuerint nominati, si se gratia, odio, uel timore subtraxerint, per censuram eamdem appellatione remota cogatis ueritati testimonium perhibere. Nullis litteris obstantibus, si que apparuerint a sede apostolica preter assensum partium impetrate. Quod si non omnes, etc., duo uestrum ea, etc.

Datum Laterani, XIu Kal. Iulii, pontificatus nostri anno tertio decimo.



XCIu. UNIuERSIS ARCHIEPISCOPIS ET EPISCOPIS AD QUOS LITTERAE ISTAE PERuENERINT. De negotio ualdensium conuersorum. 


Cum inestimabile pretium sanguinis Iesu Christi, etc. Require  supra in littera scripta eodem quaterno per totum, usque Quapropter uenientes ad apostolicam sedem dilectos filios Bernardum Primum et Willelmum Arnaldi et quosdam alios paterna benignitate suscepimus ac ea que nobis, etc. ut in eadem, usque intellectu  , eosque diligenter examinatos atque correptos hoc modo reconciliauimus ecclesiastice unitati. Ego, inquit, Bernardus primus, appositis Euangeliis, et scripto confessionis imposito super illa, hoc presto inter manus tuas, summe pontifex, iuramentum, Deum inuocando testem in animam meam, quod ita, etc., sicut in ipsa  usque pro posse resistam. Hoc autem profiteor non esse iuramentum quale Christus legitur prohibuisse in Euangelio, sed quale a sanctis doctoribus Augustino et aliis perhibetur esse prestandum causa necessitatis cum ueritate et iustitia et iudicio. Scriptum autem confessionis est tale: »Pateat omnibus fidelibus quod ego Bernardus Primus et omnes fratres mei propositis nobis sacrosanctis Euangeliis corde credimus, fide intelligimus, ore confitemur, et simplicibus uerbis, id est, sine duplicitate, fideliter affirmamus Patrem et Filium et Spiritum sanctum tres personas esse, unum Deum, et sicut in Credo in Deum, et in Credo in unum Deum, et in Quicunque uult continetur, confitemur esse per  omnia sentiendum. Item corde credimus et ore confitemur Patrem et Filium et Spiritum sanctum unum Deum, de quo nobis est sermo, esse creatorem et gubernatorem ac dispositorem omnium rerum uisibilium et inuisibilium, corporalium et spiritualium. Item corde credimus et ore confitemur Patrem et Filium et Spiritum sanctum unum Deum, legem Moysi dedisse, et ipsum in prophetis locutum fuisse et Ioannem Baptistam ab ipso missum esse sanctum et iustum et in utero matris sue Spiritu sancto repletum. Item corde credimus et ore confitemur Incarnationem Domini nostri Iesu Christi, ut qui erat Filius Dei in diuinitate, Patri  equalis, fieret homo in utero sancte Marie matris sue, ueram carnem assumens ex uisceribus matris, qui natus est uera carnis natiuitate, et manducauit, et bibit, etc., dormiuit, et fatigatus ex itinere quieuit, et passus est uera carnis sue passione, et mortuus est uera carnis sue morte, et resurrexit uera carnis sue resurrectione; in qua postquam ueraciter manducauit et bibit, ascendit in celum, et sedet ad dexteram Dei Patris omnipotentis, inde uenturus est iudicare uiuos et mortuos. Item corde credimus et ore confitemur unam esse Ecclesiam catholicam et apostolicam, sanctam et immaculatam, extra quam neminem saluari fatemur. Sacramenta uero que in ea celebrantur, inestimabili atque inuisibili uirtute Spiritus sancti, licet a peccatore sacerdote  ministrentur, dum Ecclesia eum recipit, in nullo reprobamus, neque ecclesiasticis officiis uel benedictionibus ab eo celebratis detrahimus, sed beneuolo animo, tanquam a iustissimo, amplectimur.

Approbamus quoque baptismum infantium; et si defuncti fuerint post baptismum, antequam peccata committant, fatemur eos saluari. Confirmationem quoque ab episcopo factam, id est impositionem manuum, sanctam et uenerande accipiendam esse censemus. In sacrificio eucaristie, que fuerant panis et uinum ante consecrationem, post consecrationem esse corpus et sanguinem Iesu Christi simpliciter affirmamus et credimus; in quo nichil a bono maius nec a malo minus perficitur sacerdote. Peccatores ueraciter penitentes ueniam a Deo consequi  concedimus, et eis libentissime communicamus. Unctionem infirmorum cum oleo consecrato ueneramur. Coniugia carnalia esse contrahenda secundum apostolum Paulum non negamus; legitime uero contracta disiungere omnino prohibemus. Ordines ecclesiasticos, id est episcopatum et presbyterium ac ceteros, et omne quod in Ecclesia ordinabiliter sancitum legitur aut canitur, humiliter collaudamus, et fideliter ueneramur. Item corde credimus et ore confitemur resurrectionem huius carnis quam gestamus, et non alterius, et uitam eternam, et unumquemque hominem secundum opera sua esse recepturum. Eleemosynas et sacrificium, ceteraque beneficia fidelibus defunctis prodesse non dubitamus.  Et quia fides sine operibus mortua est, ut dicit apostolus Iacobus, seculo abrenuntiauimus, et que habebamus, uelut a Domino consultum est, pauperibus erogauimus, et pauperes esse decreuimus. Ita quod solliciti esse de crastino non curamus, nec aurem uel argentum uel aliquid tale preter uestimentum et uictum quotidianum a quoquam accepturi sumus. Consilia quoque euangelica uelut precepta seruare poposuimus. Remanentes autem in seculo, et sua possidentes, et hanc fidem supradictam firmiter et integre credentes, preceptaque Domini seruantes, saluari fatemur. Ad hec in nomine Patris et Filii et Spiritus sancti et beatissime uirginis Marie, ad edificationem  uniuersalis sancte Dei Ecclesie, et ad salutem animarum omnium ad quorum aures peruenit, sicut fideliter credimus corde, fidem predictam ore firmiter confiteri et nuntiare proposuimus, et usque ad animam et sanguinem aduersus omnes sectas heresium defendere uiriliter. Consistentes sub magisterio et regimine unius et ueri magistri Domini nostri Iesu Christi ac piissimi uicarii eius pape Innocentii et successorum eius, semper permanentes tam corpore quam spiritu in communione sancte Romane ac uniuersalis Ecclesie, quam sanctam et catholicam, et apostolicam supra diximus, quia credimus esse, omnes baptizatos in nomine Patris et Filii et Spiritus sancti, nisi a supradicta fide recesserunt, ubi boni cum malis conueniant, permista  quippe est diuersitate filiorum; cui Ecclesie prefatum dominum Innocentium papam credimus preesse pastorem, et ipsum et omnes episcopos et sacerdotes et ceteros ordinatos fidem supradictam tenentes, in ipsa Ecclesia ministros esse fatemur et credimus.

Idcirco ab ipsis, et non ab aliis, petimus et cupimus suscipere ecclesiastica sacramenta. Specialiter autem de fractione panis, super qua infamati sumus, diximus et dicimus quia nunquam factum fuit causa presumptionis, nec causa contemptus sacrificii sacerdotis, sed causa ardoris fidei et caritatis et causa deliberationis, ne indurarentur simplices fideles inter hereticos permanentes, et sacramentum eucaristie non accipientes; sed nunc et in perpetuum  abdicamus et abiicimus et abdicabimus a nobis et ab omnibus nobis credentibus, secundum nostrum posse, ab opere et a credulitate, corde credentes et ore confitentes sacramentum corporis et sanguinis Christi nec esse conficiendum nec posse confici nisi a sacerdote per impositionem manus uisibilis episcopi secundum morem Ecclesie uisibiliter ordinato. Habemus autem mandatum orare ut Deus mittat operarios in messem suam, id est, predicatores in populum suum, qui debent benigne et humiliter impetrare sibi dari ex licentia summi pontificis et prelatorum Ecclesie ut possint admonere et exhortari in doctrina sana et aduersus omnes hereticos, gratia Dei adiuuante, cum omni uirtute animi et studio  ut eos ad fidem catholicam conuertant, desudare, et credentes eorum priuatis et publicis admonitionibus, sicut decet, ab eorum credulitate et heresi separare, et Ecclesie supradicte incorporare, et ab omnibus uitiis et peccatis compescere tam seipsos quam suos auditores; a superbia scilicet et inani gloria, inuidia, ira, cupiditate et auaritia, gulositate, luxuria, mendacio, detractione, blasphemia, odio, fraude, periurio et homicidio! Et quamuis ista nos predicemus, tamen potestatem secularem secundum leges officium suum in malefactores peragentem non iudicamus, neque ob hoc damnandam esse dicimus uel credimus. uerumtamen, sicut filii Ecclesie, reos sanguinis defendimus piis interuentionibus, quia scriptum est: Reos sanguinis defendat Ecclesia.  Quamuis autem propter uitandum periurium non sit appetendum iuramentum, iurantes tamen ex deliberatione causa necessitatis cum ueritate et iustitia non culpamus, neque propter hoc credimus condemnandos. In omnibus uero episcopatibus, diecesibus, uel parochiis in quibus sumus uel fuerimus, disposuimus ieiunare secundum morem et consuetudinem prelatorum et catholicorum uirorum orthodoxorum illarum prouinciarum, tam in uigiliis quam in ieiuniis Quatuor Temporum et Quadragesime. Denique licet dicat Christus: Oportet semper orare, non deficere , et Apostolus: Sine intermissione orate , tamen quidam nostrorum per uiginti quatuor uices inter diem ac noctem, alii quindecies, alii duodecies, qui autem minus, septies  pro omnibus hominibus secundum eorum gradus orant. Et quanquam officium nostrum sit precipue ut omnes discant, et omnes qui sunt idonei exhortentur, tamen cum tempus ingruit, propriis manibus laboramus, ita duntaxat ne pretium accipiamus conuentum. Qui autem nobis credunt, a quibuscunque aliquid per aliquam fraudem habuerint, necesse est, si potuerint, et nobis acquiescere uoluerint, ut ipsis et non aliis restituant. Decimas siquidem et primitias et oblationes et cetera secundum usum locorum seruitia prelatis et aliis clericis sub quorum diecesibus uictitauerint fideliter persoluant: quod omnibus fidelibus Christianis efficaciter suademus.«

Licet autem in suscriptis articulis, sicut a quibusdam accepimus, assererentur errasse, quod uidelicet  soli Deo esse obediendum, et si homini, soli iusto, qui Deum habet in se, ac licere laico ac litterato sine licentia cuiuslibet hominis predicare, bonumque laicum conficiendi eucaristiam potestatem habere, malum autem sacerdotem nequaquam, et eius orationes aut missas uiuis uel mortuis non proficere, ac Romanam Ecclesiam nequaquam Ecclesiam Dei esse, nec non etiam iuramentum in quolibet articulo sub Ecclesie forma factum peccatum esse mortale dogmatizasse dicantur, ipsi tamen ex prescripta confessione, in qua tanguntur articuli prenotati, super his suam innocentiam excusarunt, illud inficiantes omnino quod uidelicet mulieribus Euangelium in Ecclesia licitum esse docere, ac indulgentias  que fiunt a summo pontifice uel aliis episcopis non proficere, iustumque laicum confitentes sibi absoluere posse, quidam eos referunt astruxisse. Ceterum super eo quod nonnullos clericorum scandalizasse dicuntur, eis in plurimis detrahendo, ipsos aspere redarguimus, in uirtute obedientie quam prestiterunt nobis districtius iniungentes eisdem, quod et ipsi sub eadem seruare obedientia promiserunt, ut clericos in omni qua conuenit habentes reuerentia et honore, ab eorum omnino infamatione seu detractione desistant, precipientes eisdem ne passim sibi presumant predicationis officium arrogare, sed preterquam Ecclesiarum rectores in fide recta et sana doctrina nouerint esse probatos, licentiam eis tribuant exhortandi competentibus horis et  circa custodiam delinquebant, et quod ad abbatis et locis; cumque continentiam repromiserint, suspectum mulierum consortium prorsus euitent; qui super his et aliis promiserunt deuotam et debitam nobis obedientiam exhibere. Nos igitur, habito fratrum nostrorum consilio, per apostolica uobis scripta mandamus quatenus recepto a ceteris fratribus simili iuramento, ecclesiastice unitati reconcilietis eosdem, et denuntietis ipsos uere catholicos ac recte fideles, in prescriptis et aliis eos secundum Deum ab omni scandalo et infamia seruantes immunes, et in litteris testimonialibus et aliis adminiculis ipsos propter Deum misericorditer adiuuetis.

Datum Laterani, XuIII Kal. Iulii, pontificatus nostri anno tertio decimo.



XCu. DECANO ET CANONICIS WATERFORDEN. Recipiuntur sub protectione apostolice sedis. 


 Sacrosancta Romana Ecclesia humiles et deuotos filios ex assuete pietatis officio propensius diligere consueuit, et ne prauorum hominum molestiis agitentur, eos, tanquam pia mater, sue protectionis munimine confouere. Eapropter, dilecti in Domino filii, deuotionem quam erga beatum Petrum et nos ipsos habere dignoscimini attendentes, personas uestras et uniuersa bona que in presentiarum rationabiliter possidetis, aut in futurum iustis modis, dante Domino, poteritis adipisci, sub  beati Petri et nostra protectione suscipimus. Specialiter autem locum in quo Ecclesia uestra sita est cum pertinentiis suis, ecclesiam de Kilros, ecclesiam de Kilmelassi, ecclesiam de Cluoneda, ecclesiam de Tibrada, ecclesiam de Kilimelach, ecclesiam de Kilmaclug. cum omnibus pertinentiis suis, decimas piscium in Waterford, beneficia terrarum Ricc. Scadan. et Terri, uillam de Corbali, uillam de Balikassin, uillam de Tachethen, terram de Kaldebech, terram Roberti le Franceis iuxta Kilmemilog, cum omnibus pertinentiis suis, et omnia bona communitati et sustentationi uestre nichilominus assignata, sicut ea iuste ac pacifice possidetis uobis et per uos ecclesie uestre auctoritate apostolica confirmamus et presentis scripti patrocinio communimus. Nulli ergo, etc.  hanc paginam nostre protectionis et confirmationis infringere uel ei, etc., usque incursurum.

Datum Laterani, uI Kal. Iulii, pontificatus nostri anno tertio decimo.



XCuI. ABBATI SANCTAE MARIAE ROTUNDAE. Pineta ei adiudicatur. 

Olim causam que inter te ac commune Rauenne super pineta et quibusdam aliis uertebatur uenerabili fratri nostro Cesenatensi episcopo duximus committendam. Qui licet cum dilecto filio Pomposiano abbate, quem sibi postmodum in cause cognitione  adiunximus, usque ad receptionem testium et publicationem attestationum processerit in eadem, quia tamen ad sententiam per triennium procedere distulit, uenerabili fratri nostro Populiensi episcopo et dilecto filio abbati Sancti Laurentii Cesenatensi mandauimus ut in ea iuxta formam priorum procederent litterarum. uerum quoniam ad Rauennatum instantiam eis tandem dedimus in mandatis ut ad nos instructam remitterent causam, iidem gesta omnia sub sigillis suis cum procuratoribus partium ad nos remittere curauerunt, per que cognouimus manifeste quod inter partes de pineta Palazoli et uargo Badareni possessione, in qua fit forum, et sale monasterii, quem commune mutuo acceperat, fuit actum. Nam super uargo Badareni  commune petebat ne quid nomine pedagii tuum monasterium a Rauennatibus extorqueret; sed illud ad se pertinere pars eiusdem monasterii respondebat, et se ibi hactenus pedagium accepisse. Ceterum possessionem in qua forum fiebat, dictum monasterium afferens suam esse, ne in ea preter eius assensum forum de cetero fieret, et quod commune exinde perceperat, sibi restitui cum instantia postulabat. Sed commune dicebat quod nec ad monasterium tota illa possessio pertinebat, nec si pertineret, etiam quo minus in ea forum fieret, commune debebat aut poterat prohiberi, cum huiusmodi tam in ecclesiarum quam priuatorum possessionibus exercere soleant in partibus illis communia ciuitatum. uerum cum commune certam summam salis,  quam centum et sexaginta libris emeras, a te mutuo recepisset, ad restitutionem ipsius se obligans iuramento, quia pro eo nonnisi centum reddiderat, petebas reliquum tibi reddi. Sed ad hoc pars altera respondebat quod facta ratione salis ad pretium quod ualebat quando solutio pecunie facta fuit, triginta uel quadraginta solidos eidem ecclesie soluerat ultra id quod sal tunc temporis uendebatur.

Licet autem utraque partium possessionem pinete multipliciter nisa fuerit comprobare, asserente parte communis et ostendente per testes quod pro facto suo de arboribus eius quoties fuerat opus acceperant et donarant, quod munierant etiam siluam ipsam et fecerant custodiri, et Rauennates ad enucleandas  pinos in hebdomada Natalis et portandos truncos arborum, quos ipsi zoccos uel capitones appellant, accedere consueuerant annuatim et quod seruientes custodum, quos nominant partiates, pinetam pro communi custodire iurabant, pars tua per testes similiter sufficienter ostendit quod pro necessitatibus monasterii libere acceperat, dederat et uendiderat de lignis pinete, quod partiates per monasterium certum numerum trabium in feudum percipiebant de silua, et iuramento fidelitatis eidem propterea tenebantur, et quod seruientes eorum iurabant pro monasterio silue custodiam in abbatis presentia, et amouebantur ad eius arbitrium quando  partiatum instantiam eam bannierant Rauennates, et qui uenabantur in ipsa reddebant eidem annis singulis spallam porci, et cultores agrorum decimas, et gregum pastores certos redditus exsoluebant. Addebat etiam pars communis quod cum partes intentionem suam sufficienter utrinque fundassent, utramque poteramus, imo debebamus in sua de iure possessione tueri cum  tautam rem diuersi possent quoad diuersos usus et uarios possidere. Nos igitur attestationibus diligenter inspectis, intelleximus quod monasterium per testes plures numero et aptiora negotio et uero proximiora in suis depositionibus exprimentes possessionem pinete respectu preteriti temporis et presentis euidentius et generalius ostendebat, et cum per priuilegia tam archiepiscoporum  Rauennatis Ecclesie quam pontificum Romanorum ipsam ad se pertinere monstraret, illud iuste possedisse constabat, et commune, quod nullum sue possessionis ostendebat titulum, aliqua in eadem contra iustitiam per impressionem uel potentiam usurpasse, cum eamdem rem non possint diuersi eodem modo in solidum possidere. Unde cum probationes monasterii existerent potiores, et sic per consequentiam ipsum esse in interdicto superius yconomum communis Rauenne yconomo monasterii super eadem pineta, quantum ad possessorium, decreuimus condemnandum et imponendum perpetuum silentium yconomo Rauennati, et prohibendum eidem ne monasterium sepedictum super  ea presumat ulterius molestare. Iterum cum uargum Bardareni ad monasterium pertinere testes utriusque partis ostendant, super eo yconomum monasterii ab impetitione yconomi Rauennatis statuimus absoluendum. Et cum per testes sit sufficienter ostensum quod super sale sufficienter satifactum fuit monasterio quoad pretium quo solutionis tempore uendebatur, nec uiros religiosos deceat inhiare lucris secularibus et cum alterius iactura ditari, yconomo monasterii super hoc silentium decreuimus imponendum. Nulli ergo, etc. hanc paginam nostre diffinitionis infringere uel ei, etc. Si quis autem hoc attentare presumpserit, etc., usque incursurum.

Datum Laterani, Nonis Iulii, pontificatus nostri  anno tertio decimo.



XCuII. EPISCOPO CARDICENSI. Recipitur sub protectione sedis apostolice. 

Iustis petentium desideriis dignum est nos facilem prebere consensum, et uota que a rationis tramite non discordant effectu persequente complere. Eapropter, uenerabilis in Christo frater, tuis iustis precibus grato concurrentes assensu, personam et Ecclesiam tuam, cum omnibus bonis que impresentiarum rationabiliter possidet, aut in futurum iustis modis, prestante Domino, poterit adipisci,  sub beati Petri et nostra protectione suscipimus et presentis scripti patrocinio communimus. Nulli ergo, etc., hanc paginam nostre protectionis, infringere uel ei, etc., usque incursurum.

Datum Laterani, III Nonas Iulii, anno tertio decimo.



XCuIII. ILLUSTRI CONSTANTINOPOLITANO IMPERATORI. De libera potestate testandi in fauorem ecclesiarum. 

 Grauem uenerabilium fratrum nostrorum archiepiscoporum et dilectorum filiorum aliorum prelatorum imperii tui recepimus questionem quod tu et barones tui in eorum inhibuisti grauissimum detrimentum ne quis de possessionibus suis in uita  sua conferat, uel in extremo articulo condat ecclesiis testamentum. Cum igitur ex inhibitione huiusmodi et ecclesiarum dispendium et inhibentium interitus procuretur, excellentiam tuam monemus attentius et hortamur quatenus huiusmodi prauam inhibitionem et tu ipse relaxes et a tuis baronibus facias potestate tibi trad ta relaxari.

Datum Laterani, uI Idus Iulii, anno tertio decimo.



XCIX. EIDEM. De restitutione ablatorum facienda ecclesiis. 

Significantibus uenerabilibus fratribus nostris archiepiscopis  et episcopis ac prelatis aliis Constantinopolitani imperii, nos accepisse cognoscas quod cum barones, milites et alii nobiles Romanie monasteria, possessiones, homines, decimas tam Grecorum quam Latinorum, et alia bona ecclesiarum suarum contra iustitiam detinerent, eos per uenerabiles fratres nostros Larissenum archiepiscopum et Daualiensem episcopum ad restitutionem integram detentorum censura mandauimus ecclesiastica cercendos. Qui licet propter expeditionem ad quam properabant proponerent quod tunc non poterant quod iniungebatur implere, quidam tamen in iudicium et prelatorum manibus resignarunt, promittentes firmiter quod residua in integrum post reditum restituerent et ab eis ad quos pertinent pacifice  possideri permitterent restituta: quod non obseruarunt postmodum redeuntes; imo detinentes predicta omnia sicut prius, ea restituere contradicunt. Unde nos uenerabilibus fratribus nostris Thebano et Neopatrensi archiepiscopis dedimus nostris litteris in mandatis ut detentores eosdem ad restitutionem integram detentorum cum satisfactione perceptorum fructuum competenti monitione premissa per censuram ecclesiasticam, sicut iustum fuerit, appellatione remota, compellant. Quocirca excellentiam tuam monemus attentius et hortamur quatenus detentores predictos ad hoc tradita tibi potestate compellas.

 Datum, ut in alia per totum.

In eumdem fere modum scriptum est ipsis super hoc usque restituere contradicunt. Ideoque discretioni uestre per apostolica scripta mandamus quatenus detentores eosdem ad restitutionem integram detentorum cum satisfactione perceptorum fructuum competenti monitione premissa per censuram ecclesiasticam appellatione remota, sicut iustum fuerit, compellatis. Testes autem, etc., usque prohibere. Nullis litteris ueritati et iustitie preiudicantibus, etc. Quod si non omnes, etc., duo uestrum ea, etc.

Datum Laterani, uI Idus Iulii, anno tertio decimo.



C. EIDEM De eodem argumento. 


Ad ecclesiastica bona manus extendere non deberes, cum Ecclesie sponsus Christus ampliauerit tibi manus, nec grauare debes ecclesias, quarum credis ministrorum precibus flecti Christum, ut te ab hostium grauaminibus tueatur. Inde est quod imperialem celsitudinem rogandam duximus et monendam quatenus restituens Ecclesie Larissene si qua de ipsius bonis detines minus iuste, permittas uenerabilem fratrem nostrum Larissenum archiepiscopum et suffraganeos eius ecclesias, abbatias, clericos et possessiones, decimas et alia iura que ad ecclesias pertinent eorumdem, pacifice possidere.

 Datum Laterani, Nonis Iulii, anno tertio decimo.



CI. ARCHIEPISCOPO NEOPATRENSI ET PRIORI SANCTI DEMETRII THESSALONICENSIS ET PROCURATORI EPISCOPATUS DIMICENSIS. Scribitur pro episcopo Cardicensi. 

 Lacrymabilem uenerabilis fratris nostri Cardicensis episcopi recepimus questionem quod cum obtentas a nobis litteras, rediens post labores, captiones, et angustias plurimas quas sustinuit Romaniam, presentari fecerit fratribus hospitalis Sancti Ioannis Ierosolymitani, qui episcopatum ipsius cum Cardicensi castro et res alias detinentes nec restituere  uolunt ei, nec de perceptis a promotionis sue tempore prouentibus, quos in usus proprios conuerterunt, in aliquo subuenire, ipsi earum latore grauissime uerberato, turpiter ipsas litteras proiecerunt, et comminantes ipsum interficere, asseuerant quod pro nullis litteris uel mandato episcopatum predictum ei resignabunt aliquatenus uel dimittent: qui preter hec quamdam in Armiro cum suis pertinentiis, in qua propriam mansionem faciunt, detinent abbatiam, quam nos ei duximus concedendam. Propter quod idem episcopus factus pauper, et ad extremam deductus inopiam, exsul ab episcopatu  suo compellitur mendicare. uerum, quia uenerabiles nostri Atheniensis et Thebanus archiepiscopi et episcopus Fermopilensis, quibus episcopus ipse causam super hoc obtinuit delegari, pro eo sententiam protulerunt fratres ipsos super restitutione castri predicti et pertinentiarum ipsius ac casalium omnium et possessionum omnium pertinentium ad Ecclesiam Cardicensem predicto episcopo condemnatos, quia contumaciter resistebant, excommunicationis uinculo innodantes, nobis humiliter idem episcopus supplicauit ut tam diffinitiuam quam excommunicationis sententiam rite latas auctoritate dignaremur apostolica roborare. Ideoque discretioni uestre per apostolica scripta mandamus quatenus diffinitiuam, sicut est iusta, per censuram  ecclesiasticam, excommunicationis uero sententiam, sicut rationabiliter est prolata, usque ad satisfactionem idoneam auctoritate nostra faciatis appellatione remota inuiolabiliter obseruari; attentius prouisuri ut fructus ecclesie sue, quos iidem fratres percepisse dicuntur, et castrum predictum, quod detinetur ab ipsis, eidem sublato appellationis obstaculo restitui cum integritate debita faciatis, contradictores censura ecclesiastica compescendo. Quod si non omnes, etc., duo uestrum ea, etc.

Datum Laterani, u Idus Iulli, anno tertio decimo  .



CII. ARCHIEPISCOPO NEOPATRENSI, ET EPISCOPO DAuALIENSI, ET AuALONENSI ELECTO. Ut bona ablata restituantur ecclesiis. 


Conquesti sunt nobis uenerabiles fratres nostri Larissenus archiepiscopus et suffraganei eius quod abbas de Plerio  , nobilis uir Comestabulis Romanie, W. de Larissa dominus de Armiro, Baliuus karissimi in Christo filii nostri Constantinopolitani imperatoris illustris, dominus de ualestino, et quidam alii Larissene diecesis monasteria, abbatias, ecclesias et possessiones alias ad eos de iure spectantes contra iustitiam detinent occupatas, se habere ius patronatus in monasteriis, abbatiis et ecclesiis asserentes: qui etiam quosdam laicos Latinos et Grecos sue diecesis nolentes debitas sibi  decimas exhibere super hac nequitia confouent et tuentur: contra quos licet pluries obtinuerint scripta nostra, non potuerunt iustitiam obtinere, cum illi quibus super hoc scripsimus, postponentes humano timori diuinum, plus hominibus quam Deo duxerint deferendum, processum super iniuncto sibi negotio non habentes. Ne igitur iura ecclesiastica pereant per insolentiam laicorum, discretioni uestre per apostolica scripta mandamus quatenus abbatem et nobiles memoratos et alios, ut detenta cum integritate restituant, et ab huiusmodi presumptione desistant, monitione premissa per censuram  ecclesiasticam appellatione remota, sicut iustum fuerit, compellatis. Quod si non omnes, etc. duo uestrum, etc.

Datum Laterani, Nonis Iulii, anno tertio decimo.



CIII. ARCHIEPISCOPO NEOPATRENSI ET NAZORESCENSI ET CITRENSI ELECTIS. Scribitur pro archiepiscopo Larisseno. 

 Iam semel, secundo et tertio dilecte in Christo filie nobili mulieri relicte bone memorie marchionis Montisferrati nostras dicimur litteras destinasse ut episcopatus, abbatias et alia iura ecclesiastica que ad uenerabilem fratrem nostrum Larissenum archiepiscopum pertinentia detinet occupata  restitueret Ecclesie Larissene. Sed ipsa nec ad monitiones uenerabilium fratrum nostrorum Atheniensis et Thebani archiepiscoporum, per quos eam ad hoc mandauimus premissa monitione compelli, uoluit restituere supradicta. Quinimo non solum ea detinet, uerum etiam quosdam episcopos Grecos suffraganeos eius et alios abbates et clericos nolentes sibi exhibere reuerentiam manu tenet, fauorem eis super tanta eorum nequitia exhibens contra ipsum. Nolentes igitur sustinere quod per eamdem nobilem defraudetur idem archiepiscopus iure suo, discretioni uestre per apostolica scripta mandamus quatenus ipsam ut et detenta restituat et ab huiusmodi presumptione desistat moneatis  attentius et efficaciter inducatis, ipsam ad hoc, si necesse fuerit, censura ecclesiastica sublato appellationis obstaculo, sicut iustum fuerit, compellentes, ac cogentes censura simili episcopos, abbates et clericos supradictos ad debitam obedientiam eidem archiepiscopo exhibendam. Quod si non omnes, etc., duo uestrum, etc.

Datum Laterani, uI Nonas Iulii, anno tertio decimo.



CIu. SYDONIENSI ET CARDICENSI EPISCOPIS, ET ELECTO NAZORESCENSI. Ut Dimicensis episcopus ad Ecclesiam suam redire cogatur. 

 Significarunt nobis uenerabilis frater noster Larissenus archiepiscopus et dilecti filii procurator et canonici Dimicensis Ecclesie quod uenerabilis frater noster episcopus Dimicensis post tertium consecrationis sue diem ab Ecclesia Dimicensi recedens, bona eius, que ad ipsum spectant, reliquit in manibus nobilis uiri comestabuli Romanie: ad quam redire cum iam trium annorum spatium preterierit, hactenus non curauit; propter cuius defectum ad tantam deuenit eadem Ecclesia paupertatem quod uix possunt in ea tres clerici sustentari. Ideoque discretioni uestre per apostolica scripta mandamus quatenus, si est ita, episcopum ipsum ut ad  suam Ecclesiam reuertatur, monitione premissa, per censuram ecclesiasticam appellatione postposita compellatis. Quod si non omnes etc., duo uestrum, etc.

Datum Laterani, III Nonas Iulii, anno tertio decimo.



Cu. NOBILIBUS uIRIS COMESTABULO ROMANIAE, W. DE LARISSA DOMINO DE ARMIRO, ET DOMINO DE uALESTINO, ET ALIIS BARONIBUS AC MILITIBUS PROuINCIAE LARISSENAE. Scribitur eis ut restituant bona Ecclesie Larissene. 

Ad ecclesiastica bona manus extendere minime deberetis, cum Ecclesie sponsus Christus adampliauerit  uobis manus, nec grauare deberetis ecclesias, quarum creditis ministrorum precibus flecti Christum, ut uos ab hostium grauaminibus tueatur. Inde est quod nobilitatem uestram rogandam duximus et monendam quatenus restituentes Ecclesie Larissene si qua de bonis ipsius minus licite detinetis, permittatis uenerabilem fratrem nostrum archiepiscopum Larissenum et suffraganeos suos ecclesias, abbatias, clericos, possessiones, decimas et alia iura que ad ecclesias pertinent eorumdem pacifice possidere.

Datum Laterani, Nonis Iulii, anno tertio decimo.



CuI. ARCHIEPISCOPO LARISSENO. Ut subleuet paupertatem episcopi Cardicensis 


Cum uenerabilis frater noster Cardicensis episcopus multa laboret inopia, multaque paupertate prematur, cum ex Ecclesie sue redditibus uix posset simplex clericus sustentari, fraternitatem tuam rogamus attentius et monemus, per apostolica tibi scripta mandantes quatenus ipsius paupertati compatiens, eiusque indigentiam miseratus, ei procures in aliquo prouidere, ut mendicare in clericalis ordinis uituperium non cogatur.

Datum Laterani, III Nonas Iulii, anno tertio decimo.



CuII. COMESTABULO ROMANIAE, DOMINO DE ARMIRO, A. DE PLAERIO, ET ALIIS BARONIBUS ET POPULIS LATINIS ET GRAECIS IN CARDICENSI DIeCESI CONSTITUTIS. Scribitur pro eodem. 


Sanctam Dei Ecclesiam sponsam Christi honorare uos conuenit, non grauare, ne forsan Christus Dominus sponsus eius, ipsius grauamine prouocatus, uos aggrauet, et dum auferre sibi modicum quod habet intenditis, plura perdere uos contingat. Cum igitur uenerabilis frater noster episcopus Cardicensis quedam Ecclesie sue iura uos asserat minus licite detinere, uniuersitatem uestram monemus atque exhortamur in Domino quatenus detenta omnia diuine considerationis obtentu et pro sedis apostolice  reuerentia eidem Ecclesie restituere cum integritate debita procurantes, non impediatis quominus idem episcopus abbatias, ecclesias, possessiones, decimas tam Grecorum quam Latinorum, et alia Ecclesie sue iura ualeat pacifice possidere.

Datum Laterani, II Nonas Iulii, anno tertio decimo.



CuIII. ILLUSTRI CONSTANTINOPOLITANO IMPERATORI. De ablatis restituendis episcopo Citrensi. 

 Conquestionem dilecti filii Citrensis electi nobis accepimus presentatam quod nobilis uir u. Alemannus et quidam alii milites et homines tui ecclesias Citrensem et Platamonensem, castellum etiam de Citro, decimas tam Latinorum quam Grecorum,  ac possessiones alias ad ipsum et ecclesias memoratas rationabiliter pertinentes per uiolentiam inuaserunt, et detinent contra iustitiam occupatas. Ideoque imperialem excellentiam monemus et exhortamur in Domino quatenus eos ut ecclesias et possessiones easdem ac decimas electo restituant memorato, et de perceptis satisfactionem exhibeant competentem, tradita tibi a Deo potestate compellas.

Datum Laterani, uI Idus Iulii, anno tertio decimo.



CIX. EPISCOPO SIDONIENSI, ET ELECTO NAZORESCENSI, ET PROCURATORI DIMICENSI. De ablatis restituendis ecclesie Cardicensi. 


Conquestus est nobis uenerabilis frater noster episcopus Cardicensis quod nobilis uir comestabulus Romanie, dominus de Armiro, A. Plerio, dominus de ualestino, Baliuus karissimi in Christo filii nostri Constantinopolitani imperatoris illustris, et quidam alii Cardicensis diecesis monasteria, abbatias, ecclesias, decimas tam Latinorum quam Grecorum, et possessiones alias ad ipsum de iure spectantes contra iustitiam detinent occupatas, se habere ius patronatus in monasteriis, abbatiis et ecclesiis asserentes qui etiam quosdam laicos Latinos et Grecos ipsius diecesis nolentes decimas sibi debitas exhibere super hac nequitia confouent et tuentur: contra quos, licet pluries obtinuerit scripta  nostra, non potuit iustitiam obtinere, cum illi quibus super hoc scripsimus, postponentes humano timori diuinum, plus hominibus quam Deo duxerint deferendum, processum super iniuncto sibi negotio non habentes. Ne igitur iura ecclesiastica pereant per insolentiam laicorum, discretioni uestre per apostolica scripta mandamus quatenus nobiles predictos et alios, ut et integre detenta restituant, et ab huiusmodi presumptione desistant, monitione premissa, censura ecclesiastica appellatione remota sicut iustum fuerit, compellatis. Quod si non omnes, etc., duo uestrum ea, etc.

Datum, ut in alia.



CX. ARCHIEPISCOPO THEBANO, ET DAuALIENSI ET SYDONIENSI EPISCOPIS. De libera potestate testandi in fauorem Ecclesiarum. 


 uenerabilium fratrum nostrorum archiepiscoporum et episcoporum ac dilectorum filiorum aliorum prelatorum Constantinopolitani imperii grauem nuper accepimus questionem quod nobilis uir Otto de Roca dominus Athenarum, et alii barones, et milites ipsius imperii communiter inhibuerunt in eorum grauissimum detrimentum ne quis de possessionibus suis in uita sua conferat, uel in extremo articulo condat ecclesiis testamentum. Cum igitur ex inhibitione huiusmodi et ecclesiarum dispendium et inhibentium  interitus procuretur, fraternitati uestre per apostolica scripta mandamus quatenus illos ut eamdem inhibitionem relaxent moneatis attentius et efficaciter inducatis, ipsos ad id, si necesse fuerit, per censuram ecclesiasticam appellatione remota, sicut iustum fuerit, compellentes. Quod si non omnes, etc., duo uestrum ea, etc.

Datum, ut in alia.



CXI. SYDONIENSI ET CARDICENSI EPISCOPIS, ET ELECTO NAZORESCENSI. De ablatis restituendis Ecclesie Citrensi. 

 Conquestionem dilecti filii Citrensis electi nobis  accepimus presentatam quod nobiles uiri u. Alemannus et quidam alii Citrensis diecesis ecclesias Citrensem et Platamonensem, castellum etiam de Citro, decimas tam Grecorum quam Latinorum, ac possessiones alias ad ipsum et ecclesias memoratas rationabiliter pertinentes per uiolentiam inuaserunt, et detinent contra iustitiam occupatas. Quocirca discretioni uestre per apostolica scripta mandamus quatenus illos ut ecclesias, decimas et possessiones easdem electo memorato restituant, et de perceptis satisfactionem exhibeant competentem, monitione premissa per censuram ecclesiasticam, appellatione remota, sicut iustum fuerit, compellatis. Testes autem qui fuerint nominati, si se gratia, odio, uel timore subtraxerint, per censuram  eamdem, appellatione remota, cogatis perhibere testimonium ueritati. Quod si non omnes, etc., duo uestrum ea, etc.

Datum, ut in alia.



CXII. ARCHIEPISCOPO NEOPATRENSI, ET EPISCOPO DAuALIENSI, ET ELECTO CITRENSI. De decimis soluendis. 

 Conquesti sunt nobis uenerabiles fratres nostri Larissenus archiepiscopus et suffraganei eius quod nobilis mulier relicta bone memorie marchionis Montisferrati decimas ipsis debitas nec ipsa persoluit,  nec ab hominibus suis Grecis uidelicet et Latinis permittit exsolui. Cum igitur decime, que tributa sunt egentium animarum, a laicis sine salutis periculo detinere non possint, discretioni uestre per apostolica scripta mandamus quatenus eamdem nobilem, ut debitas decimas et ipsa persoluat eisdem, et ab aliis persolui permittat; monitione premissa per censuram ecclesiasticam appellatione postposita compellatis. Quod si non omnes, etc., duo uestrum ea, etc.

Datum, ut in alia, etc.



CXIII. ARCHIEPISCOPO NEOPATRENSI ET PRIORI SANCTI DEMETRII THESSALONICENSIS, ET PROCURATORI EPISCOPATUS DIMICENSIS. 


Lacrymabilem uenerabilis fratris nostri Cardicensis episcopi, etc., ut supra epist. CI. per totum.

Datum Laterani, Nonis Iulii, pontificatus nostri anno tertio decimo  .



CXIu. CARDICENSI, SYDONIENSI, ET FERMOPILENSI EPISCOPIS. De subiectione monasterii de Sciro. 

Dilecti filii prior et capitulum Dominici sepulcri suam nobis obtulere querelam quod cum dilectus filius noster Benedictus tituli Sancte Susanne presbyter cardinalis, qui tunc in partibus Romanie legationis officio fungebatur, monasterium Sancti Luce de Sciro cum pertinentiis suis ipsis et eorum  ecclesie pia deuotione duxerit concedendum, abbas et monachi eiusdem monasterii Greci Daualiensis diecesis dicti cardinalis concessioni temere obuiantes, fulti quorumdam auctoritate potentum, debitam eisdem obedientiam et reuerentiam contumaciter denegant exhibere, et tam ipsi quam predicti potentes ipsis super eodem monasterio graues molestias inferre presumunt. Nolentes igitur predictos priorem et fratres in sua pati iustitia lesionem, fraternitati uestre per apostolica scripta mandamus quatenus abbatem et monachos memoratos, ut ipsis priori et capitulo debitam exhibeant obedientiam et honorem, et laicos, ut ab eorum molestationibus indebitis penitus conquiescant, monitione premissa  per censuram ecclesiasticam appellatione postposita compellatis. Nullis litteris ueritati et iustitie preiudicantibus a sede apostolica impetratis. Quod si non omnes, etc., duo uestrum, etc.

Datum Laterani, Idibus Iulii, pontificatus nostri anno tertio decimo.



CXu. ILLUSTRI CONSTANTINOPOLITANO IMPERATORI. De eadem re. 

Si te seruum recognoscis illius per quem datur potentialiter omnis honor et conceditur principatus, honorare te condecet sanctam Dei Ecclesiam, sponsam  Christi, et eius ministros sceptro tue potentie ab hostium incursibus defensare, ut dum commoditatibus summi Regis pie intenderis ministrorum, in temporali regno te ipsius dextera tueatur. Sane, sicut a dilectis filiis priore ac capitulo Dominici sepulcri nobis exstitit reseratum, cum eisdem monasterium Sancti Luce de Sciro cum pertinentiis suis auctoritate sedis apostolice sit concessum, imperialis excellentia super eodem monasterio ipsis non exhibet, prout conuenit, se benignam, sed potius permittit eos ab aliis indebite molestari. Propter quod nobis humiliter supplicarunt ut pro eis tibi scribere dignaremur. Nos igitur ipsorum supplicationibus inclinati, serenitatem tuam monemus attentius et exhortamur in Domino quatenus diuine  considerationis obtentu, et pro sedis apostolice reuerentia, et te ipsis exhibeas super eodem monasterio fauorabilem et benignum, ac eorum molestatores ab ipsorum uexationibus desistere compellas tibi tradita potestate, non impediens aliquatenus quo minus iidem dictum monasterium ualeant pacifice possidere.

Datum Laterani, Idibus Iulii, pontificatus nostri anno tertio decimo.



CXuI. ARCHIEPISCOPO NEOPATRENSI, ET EPISCOPO SIDONIENSI, ET ELECTO NAZORESCENSI. Dantur conseruatores episcopo Cardicensi. 

Cum uenerabilem fratrem nostrum B. Cardicensem  episcopum et Ecclesiam sibi commissam sub protectione sedis apostolice receperimus, nolumus, sicut nec uelle debemus, ut a quoquam temere molestetur. Ideoque discretioni uestre per apostolica scripta mandamus quatenus non permittatis eum contra tenorem protectionic nostre ab aliquo indebite molestari. Quod si non omnes, etc., duo uestrum, etc.

Datum Laterani, uI Idus Iulii, pontificatus nostri anno tertio decimo.



CXuII. ILLUSTRI CONSTANTINOPOLITANO IMPERATORI. De tuitione episcopi Cardicensis. 

 Querelam uenerabilis fratris nostri Cardicensis episcopi recepimus continentem quod dilecti filii fratres hospitalis Ierosolymitani sub tua iurisdictione morantes ei super castro Cardicensi, ecclesiis, possessionibus et rebus aliis uiolentiam inferunt et grauamen, quamuis predicta sint ipsi episcopo per iudices a sede apostolica delegatos sententialiter restituta. Ideoque imperialem excellentiam monemus et hortamur in Domino quatenus predictum episcopum, ne ab aliquibus super his que ipsi sunt ratione preuia restituta indebite molestetur, potestate tibi tradita tuearis.

Datum Laterani, etc., ut in alia.



CXuIII. SALZEBURGENSI ET MAGDEBURGENSI ARCHIEPISCOPIS  , ET ABBATI DE PIGAuIA MERSEBURGENSIS DIeCESIS  . De matrimonio filie Marchionis Misnensis. 


 Dilectus filius nobilis uir dux Austrie  per suas nobis litteras intimauit quod cum insignitus sit charactere crucifixi, cum multitudine armatorum proficisci disponens in subsidium terre sancte, ac filium in etate tenera constitutum et terram suam nulli commodius quam nobili uiro marchioni Misnensi  ualeat commendare, per suos et eiusdem marchionis amicos habitus et tractatus de matrimonio inter filium suum et eiusdem marchionis filiam contrahendo, ut hoc facto securius ei committeret  terram suam: uerum nonnullis firmiter asserentibus quod in quinto et quarto consanguinitatis gradu se dicti pueri contingebant, non fuit ulterius in eodem facto processum. Unde tam supradicti nobiles quam multi magnates alii per suas nobis litteras humiliter supplicarunt ut multiplici utilitate pensata que speratur ex huiusmodi copula prouentura, dispensare cum predictis personis ex benignitate apostolica dignaremur, quatenus eisdem matrimonialiter copulari ex nostra permissione liceret. Quocirca presentium uobis auctoritate mandamus quatenus de gradibus consanguinitatum utrinque ac uniuersa genealogie serie, a stipite scilicet usque ad personas illas de quarum coniunctione  tractatur, et an scandalum ex hoc facto ualeat suboriri, et de necessitate urgente ac euidenti utilitate, que dispensationis gratiam  solent in huiusmodi suadere, inquiratis diligentissime ueritatem, et quod inueneritis per uestras litteras fideliter intimetis; ut per uos certiores effecti, prout expedire uiderimus in eodem negotio procedamus. Quod si non omnes, etc., duo uestrum, etc.

Datum Laterani, II Kal. Augusti, pontificatus nostri anno tertio decimo.



CXIX. MAGISTRO ET FRATRIBUS IEROSOLYMITANI HOSPITALIS. Confirmat donationem factam a rege Armenie. 

Ex litteris karissimi in Christo filii nostri Leonis  Armenie regis illustris accepimus quod ipse ob reuerentiam  apostolice sedis et nostram, et quia necessarium ei contulistis aduersus barbarorum multitudinem regnum eius uolentium intrare succursum. ciuitatem Saleph, castellum nouum, et Camard. cum omnibus ipsorum pertinentiis et diuisionibus assignatis, et cum omni iure ad ea terra et mari spectante, sicut in priuilegio confecto suo exinde continetur, domui contulit Hospitalis. Eapropter, dilecti in Domino filii, uestris iustis precibus inclinati, predicta omnia, sicut iuste ac pacifice possidetis, uobis et per uos domui uestre auctoritate apostolica confirmamus et presentis scripti patrocinio communimus. Ad maiorem autem domus uestre cautelam, eiusdem regis litteras de uerbo ad uerbum presentibus duximus litteris inserendas:  quarum tenor est talis: »Reuerendissimo in Christo Patri et domino Innocentio Dei gratia sancte et uniuersalis Ecclesie summo pontifici Leo per eamdem et Romani  imperii gratiam rex Armenie, sanctitatis sue seruus, sancteque Romane Ecclesie noua, deuota, et obediens planta, cum omnimoda reuerentia grata seruitia et pedum oscula. Reuerende ac recolende dominationi uestre cupimus innotescat uenerabiles magistrum et conuentum sancte domus Hospitalis preterita estate, mense uidelicet Augusto, sancte sedis apostolice amore atque reuerentia, non solum nobis, uerum etiam uniuerse Christianitati magnum et necessarium contulisse succursum contra infinitam paganorum  barbariem super nos et regnum nostrum aggregatam, quam Deus disperdat. Pro quo a beatitudine uestra, tanquam uiri strenui uicem Machabeorum gerentes, promeruerunt dignius commendari. Eapropter, reuerende Pater et domine celeberrime, pro tam fortunato ac necessario succursu nobis et Christianitati ab eisdem collato, Deo, a quo bona cuncta procedunt, sancte Romane Ecclesie et uobis ipsius uices digne gerenti copiosas exsoluimus gratiarum actiones et a beatitudine uestra illos petimus inde regratiari. Unde quia dignus est operarius mercede, ex regalis largitatis nostre munificentia, pro salute anime nostre nostrorumque omnium progenitorum, habentes pre oculis cordis quia sicut aqua exstinguit ignem, ita eleemosyna exstinguit  peccatum, donamus et concedimus sancte domui  Hospitalis amodo in perpetuum, respectu et reuerentia sancte sedis apostolice, atque bonorum meritorum suorum exigentia, ciuitatem Saleph, castellum nouum, et Camard. cum omnibus pertinentiis ipsorum et diuisionibus signatis, et cum omni iure per terram, per mare sibi pertinente, secundum continentiam scripti inde priuilegii sigillo nostro regali muniti et corroborati. Insuper de sanctitate ac religione eorum plenam habentes spem et fiduciam, uenerabilibus fratribus Garino de Monte Acuto magistro et conuentui sancte domus Hospitalis specialiter personam nostram et personam dilecti nepotis nostri Raymundi Rupini legitimi heredis nostri et totam terram nostram; quam modo habemus, et quam, Deo dante, acquisituri sumus,  post Deum et Dominum nostrum in uita nostra et post decessum nostrum attentius recommendamus. Cuius donationis et concessionis nostre beneficium et recommendationem factam uenerabilibus predictis confratribus a circumspecta dominatione uestra flagitamus per apostolica priuilegia confirmari et corroborari, ut ne quis deinceps cognito huius nostre donationis, concessionis et recommendationis tenore auctoritate apostolica confirmato, in aliquo ausu temerario contraire presumat.«

»Datum Tharsi Cilicie, medio mense Aprilis.« Nulli ergo omnino hominum liceat hanc paginam nostre confirmationis infringere uel ei, etc., usque  incursurum.«

Datum Laterani, III Nonas Augusti, pontificatus nostri anno tertio decimo.



CXX. ARCHIEPISCOPO NEOPATRENSI, ET PRIORI SANCTI DEMETRII THESSALONICENSIS, ET PROCURATORI EPISCOPATUS DIMICENSIS. Committitur eis causa episcopi Cardicensis aduersus Hospitalarios. 

Lacrymabilem uenerabilis fratris nostri Cardicensis episcopi, etc., ut supra epist. CI, usque Fermopilensis, quibus episcopus ipse causam super hoc obtinuit delegari, eum in possessionem castri predicti et pertinentiarum ipsius ac casalium omnium  et possessionum pertinentium ad Ecclesiam Cardicensem causa rei seruande miserunt, fratres ipsos, quia contumaciter resistebant, excommunicationis uinculo innodantes, nobis humiliter idem episcopus supplicauit ut eamdem excommunicationis sententiam auctoritate dignaremur apostolica roborare ac ratum habere processum iudicum predictorum. Ceterum quidam de fratribus dicti Hospitalis coram dilecto filio Benedicto tituli Sancte Susanne presbytero cardinale, quem eis dedimus auditorem, mandatum ab eorum magistro procuratorium exhibentes, proposuerunt econtra quod idem episcopus super premissis composuerat cum eisdem, nobis humiliter supplicantes ut compositionem ipsam auctoritate curaremus apostolica confirmare. Prefatus  uero episcopus humiliter supplicauit ut quia eadem compositio redundat in enorme damnum Ecclesie. Cardicensis et sine consensu capituli facta fuit, pro qua etiam compositione irritanda nuntius et procurator capituli ad hoc specialiter destinatus nobis humiliter supplicauit, illam irritare auctoritate apostolica dignaremur. Ideoque discretioni uestre per apostolica scripta mandamus quatenus dictam excommunicationis sententiam, sicut rationabiliter est prolata, usque ad satisfactionem idoneam auctoritate nostra facientes appellatione remota inuiolabiliter obseruari, causam conuocatis partibus audiatis, et quod canonicum fuerit appellatione postposita decernentes, faciatis quod statueritis per censuram ecclesiasticam firmiter obseruari; attentius  prouisuri ut fructus Ecclesie sue, quos iidem fratres percepisse dicuntur, et castrum predictum, quod detinetur ab ipsis, eidem sublato appellationis obstaculo restitui cum integritate debita faciatis, contradictores per censuram ecclesiasticam compescendo. Quod si non omnes, etc., tu, frater archiepiscope, cum eorum altero ea, etc.

Datum Laterani, XIX Kal. Septembris, pontificatus nostri anno tertio decimo.



CXXI. MABILIAE MULIERI IANUENSI. Ut fructus pignoris in sortem computentur. 

Cum a nobis petitur quod iustum est et honestum, tam uigor equitatis quam ordo exigit rationis ut id  per sollicitudinem officii nostri ad debitum perducatur effectum. Eapropter, dilecta in Christo filia, tuis iustis postulationibus grato concurrentes assensu, sententiam quam dilectus filius noster Pelagius Sancte Lucie ad septa solis diaconis cardinalis pro causa que uertebatur inter te ac dilectum filium Henricum Mallon. super medietate domus et turris de Moneta, terra de Sauri, et quadam summa pecunie, de mandato nostro rationabiliter promulgauit, sicut est iusta, et in ipsius cardinalis authentico continetur, auctoritate apostolica confirmamus et presentis scripti patrocinio communimus: cuius tenor est talis: »Pelagius Dei gratia Sancte Lucie ad Septa Solis diaconis cardinalis, dilecte in Christo  Mabilie mulieri Ianuensi salutem in omnium Saluatore. Cum olim ab Ottone iudice sexaginta libras mutuo accepisses, Henrico Mallon. fratre tuo et duobus aliis, preter obligationem aliam, fideiussoribus sibi datis, licet sub pena dupli eos indemnes promiseris conseruare, adueniente solutionis termino non soluisti. Propter quod prefatus Henricus frater tuus, creditore sibi suam contra te actionem cedente, in sexaginta libris satisfecit eidem. Cumque post annum, quo in mora fuisti soluendi, dictus Henricus te coram consulibus Ianuensibus conuenisset, centum uiginti libras a te nomine sortis et pene seu damni petens, tu sexaginta libras te sibi debere, quas idem pro te creditori soluerat, recognoscens, alias sexaginta negasti, asserens  nullum eum ex hoc damnum aliquatenus incurrisse. Demum cardinale marito tuo, quem procuratorem institueras, nec pignus banni dare consulibus nec respondere uolente, iidem consules laudauerunt quod idem Henricus ualens centum uiginti libras in tuis bonis haberet, per ciuitatem preconizari nichilominus facientes quod quicunque medietatem domus et turris de Moneta et terram de Sauro ad te pertinentem uellet emere, cum predicto Henrico de pretio conueniret. Interim autem a te ac marito tuo pro centum uiginti libris possessionibus quibusdam distractis, memorati consules auferentes uobis sexaginta de illis, memorato Henrico soluerunt, pignoribus eidem pro sexaginta libris tantummodo remanentibus obligatis. Ceterum post biennium  elapsum a sententia consulum predictorum, idem Henricus pignora, que ducentas quinquaginta libras communi estimatorum estimatione ualebant, duobus consanguineis suis pro libris sexaginta distraxit, pro eadem summa recomparans postea eadem ab eisdem. Qui cum processu temporis a sepedicto cardinale, marito tuo super restituendis predictis possessionibus et usuris fuisset coram uenerabili fratre nostro archiepiscopo Ianuensi conuentus, ad sedem apostolicam appellauit. Ubi cum de communi assensu partium ad eumdem archiepiscopum littere fuissent obtente, idem archiepiscopus, auditis hinc inde propositis, consulum sententiam confirmauit, actione de fraude uenditionis eidem cardinali seruata;  qui ab eodem archiepiscopo reputans se grauatum, ad sedem apostolicam appellauit. Eodem itaque cardinale ac B. aduerse partis procuratore in nostra presentia ex delegatione apostolica constitutis, idem B. ab obseruatione iudicii memorati petiit se absolui, cum causa ipsa, sicut idem conabatur astruere, ciuilis esset et inter personas laicas agitata, et ipsius cognitio ad Ecclesiam nullatenus pertineret; maxime cum iam dudum pro H. fuerit sententia lata, que in auctoritatem rei transiit iudicate. Ex tua uero fuit parte propositum quod cum causa eadem de utriusque partis procuratorum assensu fuerit archiepiscopo memorato commissa, et ab eodem pro Henrico sententia lata, quam etiam idem H. sub eo litigans approbauit, uiginti sex libras  sex solidis minus, que forti sibi debite minus licite accesserunt, percipiens ultra fortem adiudicatam eidem, iure ad iudicium ecclesiasticum pertinebat. Nos igitur utriusque partis allegationibus, instrumentis, concessionibus et rationibus aliis diligenter inspectis et cognitis, quod a sepedicti Henrici procuratore de ecclesiastica iurisdictione proponitur omnino friuolum reputantes, cum idem H. in iudicium Ecclesie consenserit sua sponte, de prudentum uirorum consilio sententiam consulum confirmamus. uerum cum post solutionem sexaginta librarum, quas consules eidem H. fecerunt persolui, nonnisi pro residuis sexaginta memorata  pignora remanserint obligata, nec consulum intentio fuerit quod res ducentas quinquaginta libras ualentes eidem H. pro sexaginta cederent in solutum, sed satisfacto sibi de ipsis, idem eas restituerit debitori, et eidem H. uiginti sex libras sex solidis minus ante distractionem rerum ex fructibus perceperit earumdem, quas in sorte debuit computare, cum fructus a creditore seu fideiussore percepti secundum iura ciuilia extenuent debiti quantitatem, te ad supplementum sexaginta librarum, uiginti sex libris sex solidis minus perceptis ex fructibus computatis in eis Henricum et eumdem Henricum tibi ad restitutionem supradicte medietatis domus et turris de Moneta cum terra de Sauro sententialiter condemnamus.« Nulli ergo omnino hominum liceat  hanc paginam nostre confirmationis infringere uel ei ausu temerario contraire. Si quis autem hoc attentare presumpserit, etc., usque incursurum.

Datum Laterani Xu Kal. Septembris, pontificatus nostri anno tertio decimo.



CXXII. CATHOLICO, ARCHIEPISCOPIS ET EPISCOPIS PER ARMENIAM CONSTITUTIS. Datur eis priuilegium. 

Cum iuxta canonicas et legitimas sanctiones sententia que a non suo iudice fertur in quemquam, nec nomen sententie mereatur habere, presentium auctoritate statuimus ut nullus omnino qui ordinariam uel  delegatam iurisdictionem in uos uel uestros subditos non habuerit, sententiam ferre presumat: que si forsan lata fuerit, ipsam decernimus irritam et inanem. Firmiter etiam inhibemus ne quis iurisdictionem in uos uel subditos uestros habens, uos aut ipsos iniuste molestet. Nulli ergo omnino hominum liceat hanc paginam nostre constitutionis et inhibitionis infringere, uel ei ausu temerario contraire. Si quis autem hoc attentare presumpserit, etc., usque incursurum.

Datum Laterani, XIII Kal. Septembris, pontificatus nostri anno tertio decimo.



CXXIII. EPISCOPO CREMONENSI. De controuersia pro principatu Antiocheno. 


 Occasione discordie que inter carissimum in Christo filium nostrum Leonem illustrem regem Armenie nomine R. nepotis sui ex parte una et dilectum filium nobilem uirum comitem Tripolitanum ex altera super principatu Antiocheno agitari dignoscitur, grauia personarum et rerum hactenus pericula prouenerunt, et nisi fuerit iudicio uel concordia terminata, grauiora timentur procul dubio prouentura. Unde nos, qui iuxta uerbum Apostoli facti sumus sapientibus et insipientibus debitores, et de regno Dei tollere scandala ex debito tenemur officii pastoralis, diuersis personis sepe super ipso negotio  direxisse meminimus scripta nostra. Sed humani generis inimico, qui paci fidelium inuidet, faciente, idem non potuit negotium terminari, sed necdum auspicia iudicialis conditionis accepit. Nuper autem prefatus rex, dilectis filiis abbate Sancte Marie trium arcuum et Arciuardo milite et Bouone Latino cancellario suo ad sedem apostolicam destinatis, per eosdem nobis humiliter supplicauit ut cum eius desiderii uotum existat ut contra Christianos nullatenus arma sumat, sed acies suas dirigat contra inimicos fidei Christiane, supradicto pupillo nepoti suo super principatu iamdicto iustitie faceremus plenitudinem exhiberi. Cum igitur plenam geramus de tua discretione fiduciam, et eiusdem negotii merita ex magna tibi parte sint nota, de fratrum  nostrorum consilio causam ipsam sub hac forma tibi duximus committendam, per apostolica scripta mandantes quatenus cum ad partes illas, Deo duce, perueneris, ad concordiam utramque partem moueas efficaciter et inducas. Que si forte nequiuerit prouenire, tu associatis tibi duobus uiris prouidis et honestis in quos partes conuenerint, audias causam ipsam, et eamdem cum ipsis uel eorum altero, si ambo nequiuerint interesse, sublato cuiuslibet contradictionis uel appellationis obstaculo fine debito terminare procures, illud idem neutro eorum interesse ualente facturus nichilominus per te ipsum. Quod si partes in huiusmodi uiros nequiuerint conuenire, uenerabiles fratres nostros Ierosolymitanum apostolice sedis legatum et Antiochenum patriarchas  in collegas assumas, cum quibus uel eorum altero secundum prescriptam formam eamdem causam appellatione remota decidas, faciens quod decreueris per censuram ecclesiasticam firmiter obseruari. Si uero alterutra partium duxerit resistendum, tam per indigenas terre quam etiam peregrinos rebellionem eius facies edomari. Prouiso prudenter ut interim nulla penitus inter dictos regem et comitem guerra fiat, sed treuge ad inuicem obseruentur, ad quas utramque partem uolumus et mandamus, si fuerit necesse, compelli, cum simul non sit et armis et legibus contendendum. Ceterum si quidquam humanitus tibi contigerit, propter quod mandatum non possis apostolicum adimplere, illud  ipsum duo pariter patriarche freti auctoritate presentium exsequantur.

Datum Laterani, etc., per totum ut in alia.



CXXIu UNIuERSIS ABBATIBUS NIGRI ORDINIS  PER ROTHOMAGENSEM PROuINCIAM  CONSTITUTIS. De capitulo celebrando semel in anno. 


Ordinem religionis plantare ac fouere plantatum ex officii nostri debito prouocamur, et sic religiosorum petitionibus apostolicum nos conuenit prebere patrocinium et fauorem quod sub regimine ac gubernatione nostra ualeant assiduis proficere incrementis. Sane gaudemus in Domino, a quo est omne datum optimum et omne donum perfectum, quod diuinitus inspirati ad corrigendos excessus qui aliquando in uestris monasteriis, suadente inimico humani generis, committuntur, studium efficax adhibetis  ut inquinamentis malitie ac dissolutionis uitiis abdicatis, efficacius possitis uos diuine subdere seruituti, et per opera pietatis gratiorem prestare Altissimo famulatum. Ut autem per fauorem apostolicum regularia suscipiant instituta uigorem, neque possint per alicuius insolentiam eneruari, ut liceret uobis de nostra promissione petistis semel in anno  sub aliquo abbate  religioso et humili eiusdem prouincie capitulum celebrare; ubi per consultationem omnium, tam abbatum excesus quam dissolutiones monachorum, saluo per omnia iure  prelatorum comprouincialium, compescantur, uolentes de quarto in quartum annum per uos uel nuntios uestros ad apostolorum limina uisitanda teneri, recepturi a nobis salubria monita et precepta,  quibus uigor religionis monastice foueatur. Nos uero uestris postulationibus annuentes, caritati uestre concedimus ut hoc salutare propositum incipiatis exsequi diligenter, et quid ex ipso proueniat nobis fideliter intimetis, ut si uiderimus quod per exsecutionem ipsius religionis honestas suscipiat incrementum, quod ad robur perpetue firmitatis super eo fuerit statuendum, securius et cautius statuamus.

Datum Laterani, XIII Kal. Septembris, anno tertio decimo.



CXXu. MAGISTRO ET FRATRIBUS HOSPITALIS TEUTONICORUM ACCONENSI. Ne alba pallia deferant. 


Suam nobis dilecti filii fratres militie Templi  querimoniam obtulerunt quod cum in primordio institutionis ordinis sui eis fuerit ab apostolica sede concessum ut in religionis signum milites militie Templi albis palliis uterentur ad differentiam aliorum, uos, in confusionem ordinis supradicti, nuper alba pallia portare cepistis. Nolentes igitur ut ex hoc inter uos et ipsos emulationis seu discordie materia suscitetur, presentium uobis auctoritate precipiendo mandamus quatenus uestro contenti habitu existentes, huiusmodi alba pallia, que, sicut premissum est, in signum religionis concessa fuerunt Templariis antedictis, nullatenus deferatis. Alioquin uenerabili fratri nostro patriarche Ierosolymitano apostolice sedis legato nostris damus litteris in mandatis ut inquisita plenius et cognita  ueritate, id appellatione remota super hoc statuat quod religioni pariter et saluti uiderit expedire.

Datum Laterani, uI Kal. Septembris, pontificatus nostri anno tertio decimo.



CXXuI. Super eodem. 

Suam nobis dilecti filii, etc., in eumdem modum ut in alia, usque ad differentiam aliorum, dilecti filii magister et fratres Hospitalis Teutonicorum Acconensis in confusionem ordinis supradicti nuper alba pallia portare ceperunt. Nolentes igitur ut ex hoc inter predictos fratres emulationis seu discordie materia suscitetur, eisdem magistro et fratribus Hospitalis dedimus in preceptis ut suo contenti habitu  existentes, huiusmodi alba pallia nullatenus deferant, que, sicut premissum est, in religionis signum concessa fuerunt Templariis antedictis. Quocirca fraternitati tue per apostolica scripta mandamus quatenus inquisita plenius et cognita ueritate, id super hoc statuas appellatione remota quod religioni pariter et saluti uideris expedire, faciens quod statueris per censuram ecclesiasticam firmiter obseruari.

Datum ut in alia per totum.



CXXuII. ROTHOMAGENSI ARCHIEPISCOPO. Respondet ad eius consulta. 

  Cum contingat interdum quod laici ad monasteria conuolantes, a suis abbatibus tonsorentur, apostolice sedis oraculum requisiti an clericatus ordo in tonsura huiusmodi conferatur. Super quo fraternitati tue taliter respondemus, quod cum in septima synodo sit statutum ut lectores per manus impositionem licentia sit unicuique abbati in proprio monasterio solummodo faciendi, dummodo ipsi ab episcopo, secundum morem perficiendorum abbatum, manus impositio facta noscatur, et constet eum existere sacerdotem, per primam tonsuram a talibus abbatibus iuxta formam Ecclesie datam clericalis  ordo confertur. Preterea cum quidam super aliquo litigantes, ad diuersos iudices litteras impetrant, quorum quidam obtenti a parte altera tibi mandant ut partem aduersam denunties excommunicationis sententie subiacere, aliis iudicibus tibi postmodum iniungentibus ut eamdem denunties absolutam  , queris a nobis an utriusque, uel neutris, uel alterutris saltem obedire debeas in hac parte. Super quo tue prudentie respondentes, credimus distinguendum an cum primum mandatum recepisse dignosceris, tibi forsan innotuit inter illos et alios super iurisdictione discordiam suscitatam, an super hoc nichil omnino sciuisti. Et quidem si super contentione huiusmodi nichil tibi penitus innotescit cum primum mandatum recipere te contingit,  illud debes humiliter exsecutioni mandare. Sed si postea contrarium tibi ab aliis demandetur, tunc litterarum ad utrosque a sede apostolica obtentarum copia postulata, quas auctoritate presentium districte precipimus exhiberi, si ex ipsarum tenore deprehenderis euidenter, ita quod non sit aliquatenus hesitandum, quod littere que ad illos a quibus secundum mandatum receperis impetrate noscuntur, expresse reuocent litteras aliorum, tu illud intrepidus exsequaris quod secundo tibi loco mandatur. Si uero ex litterarum inspectione manifeste  tibi constet quod littere obtente ad illos qui primum dedere mandatum per alias minime reuocantur, secundum mandatum nullatenus exsequaris. Quod si super hoc tibi fuerit merito dubitandum,  ad exsequendum secundum mandatum te procedere non oportet donec iuxta cuiusdam nostre constitutionis tenorem inter eos huiusmodi contentio sopiatur. Et id ipsum facere debes, si primo mandato recepto, et nondum exsecutioni mandato, tibi forsitan innotuerit quod inter se, super iurisdictione uidelicet demandata, ceperint disceptare  . Ceterum in his omnibus puram et prouidam te conuenit intentionem habere, ne uel ad declinandum mandatum dubitare te dicas ubi dubitandum non est, uel ad mandatum etiam exsequendum te asseras esse certum ubi certus esse non debes. Licet autem ex his certa tibi detur doctrina qualiter in huiusmodi debeas te habere, nulla tamen attribuitur  potestas ut inter delegatos aut partes de iurisdictione debeas iudicare. Insuper requisisti, cum quis conqueritur in se a suo episcopo post appellationem ad nos legitime interpositam uel alias iniuste excommunicationis sententiam promulgatam  , et nos iudicibus damus nostris litteris, in mandatis ut si ita est, uel iuxta formam Ecclesie illis beneficium absolutionis impendant, uel eamdem sententiam denuntient nullam esse, ac episcopus paratus sit probare se in illum, antequam uocem appellationis emitteret, uel alias iuste huiusmodi sententiam protulisse, an probationibus non admissis, iudicibus  liceat excommunicatum absoluere, uel denuntiare sententiam nullam esse. Ad quod tibi taliter respondemus, quod super iam dicto casu non consueuimus, si bene meminimus, sub prescripta forma iudicibus scribere, sed sub ista, ut uidelicet, si excommunicationis sententiam post appellationem ad nos legitime interpositam inuenerint esse latam, ipsam denuntiantes penitus nullam esse, audiant si quid fuerit questionis  ; alioquin recepta iuxta formam Ecclesie cautione impendant absolutionis beneficium conquerenti, et iniuncto sibi quod de iure fuerit iniungendum, audiant causam, et eamdem fine debito terminare procurent. Sed si forsan appareat nos in iam dicto casu sub prenotata quandoque forma scripsisse, et in altero utique casuum  predictorum, cum uidelicet quis conqueritur se post appellationem ad nos legitime interpositam excommunicatione fuisse notatum, semper utriuslibet partis probationes sunt admittende antequam ad decernendum super hoc aliquid procedatur; per quas denique apparebit an absolutione indigeat conquerens, uel denuntiandus sit potius non ligatus. In reliquo uero casu, cum uidelicet excommunicatum quis se asseuerat iniuste, uix unquam  eius est, antequam absolutus fuerit, probatio admittenda, nisi tunc tantum cum asserit in excommunicationis sententia intolerabilem errorem fuisse patenter expressum: ad quod probandum admittitur antequam absolutionis gratiam consequatur. uerum si proponat  se simpliciter excommunicatum iniuste, ac episcopus ad probandum quod iuste ipsum excommunicauerit suas postulet probationes admitti, non est ante absolutionem illius aliquatenus audiendus, cum etsi pro certo constaret in illum rationabiliter excommunicationis sententiam promulgatam, nichilominus ei esset absolutio secundum formam Ecclesie impendenda  humiliter postulanti. Et ideo in hoc casu illum credimus iuxta formam Ecclesie protinus absoluendum, ut sic demum probationibus utriusque partis admissis, utrum iuste an iniuste ligatus fuerit decernatur.

Datum Laterani, Kal. Septembris, anno tertio decimo.



CXXuIII. GNESNENSI ARCHIEPISCOPO. De Prussis nouiter conuersis. 


 Celestis agricola iehsu Christus semetipsum uitem ueram et fertilem in uinea sua electa plantauit, ex qua multitudo palmitum prodiens, non solum illam amenam uiroribus, uerum etiam fructibus redderet gratiosam. Ex ista nimirum uite tot quotidie palmites pullulant quod in ecclesiastice unitatis radice fundati, ad sancte conuersationis  studium extendentes se per opera pietatis, non solum interne gratie uirore turgescunt, sed etiam laudabili exercitatione fructificant in profectibus proximorum. In hac siquidem laborare uinea dilecti filii Christianus, Philippus et quidam alii monachi pio desiderio cupientes  , illius dudum amore succensi qui neminem uult perire, ad partes Prussie de nostra licentia in humilitate spiritus accesserunt, ut ibidem semen uerbi Dominici seminando, in umbra infidelitatis et tenebris ignorantie positos ad semitam reducerent ueritatis. Quod cum in terram bonam et fertilem cecidisset, fructum protulit opportunum; et eius gratia preeunte, qui uocat ea que non sunt tanquam ea que sunt, et ex lapidibus suscitat filios Abrahe, quidam magnates et alii regionis  illius sacramentum baptismatis receperunt, et de die in diem proficere dignoscuntur in doctrina fidei orthodoxe, sicut iidem monachi nuper ad sedem apostolicam uenientes nostro apostolatui reserarunt. Cum igitur huiusmodi nouella plantatio beneficio irrigationis indigeat, fraternitati tue presentium auctoritate mandamus quatenus eisdem monachis et fratribus suis nec non et aliis ad fidem de nouo conuersis in ecclesiasticis sacramentis et aliis que ad ampliandum Christiane religionis cultum spectare noscuntur tandiu curam officii pastoralis impendas, donec, diuina faciente clementia, adeo ibidem numerus fidelium augeatur ut proprium possint episcopum obtinere  . Episcopos etiam  et alios ecclesiarum prelatos ac terre magnates moneas sollicitius et inducas ut pro Deo et propter Deum eis propitii ac fauorabiles existentes, ubi dignum fuerit gratiam, solatium et humanitatem impendant.

Datum Laterani, II Nonas Septembris, anno tertio decimo.



CXXIX. IOANNI EPISCOPO ALBANENSI. Confirmat quamdam sententiam. 

His que iudicio sunt uel concordia terminata decet nos robur apostolicum impertiri, ne sopite querimonie reuiuiscant, et relabantur iterum in recidiue scrupulum questionis. Cum igitur dilectus  filius Benedictus tituli Sancte Susanne presbyter cardinalis causam que inter te ex parte una et monasterium Crypte ferrate ex altera uertebatur super institutione ac destitutione presbyteri ecclesie Sancti Nicolai de Neptuno sententie calculo duxerit terminandam nos tuis iustis precibus inclinati eamdem sententiam, exigente iustitia promulgatam, auctoritate apostolica confirmamus et presentis scripti patrocinio communimus; cuius tenorem de uerbo ad uerbum presentibus fecimus adnotari:  »In nomine Patris et Filii et Spiritus sancti. Amen. Cum causam que super ecclesia Sancti Nicolai de Neptuno inter dominum Ioannem Albanensem episcopum ex una parte et abbatem de Crypta ferrata ex altera, uertebatur nobis Benedicto tituli Sancte Susanne presbytero cardinali dominus papa mandauerit audiendam, procurator episcopi pro parte sua contra abbatem coram nobis proposuit quod abbas et monachi de Crypta ferrata priuauerant administratione presbyterum ecclesie prenominate, quem ad representationem abbatis et monachorum iamdictus episcopus inuestiuerat et instituerat pro persona in iam dicta ecclesia et idem presbyter eidem, ut suo episcopo, fidelitatis more solito prestiterat iuramentum. Unde cum predicta ecclesia de Neptuno  sit prefato episcopo diecesana lege subiecta, petebat restitui sacerdotem ad administrationem et personatum, ut et eidem episcopo de spiritualibus, monachis uero de temporalibus responderet. Yconomus uero monasterii econtra respondebat administrationem tam in temporalibus quam in spiritualibus et ecclesiam sepe dictam ad monasterium tantummodo pertinere, nec in aliquo episcopo teneri, cum sit ipsum monasterium Romane Ecclesie speciale, ac exemptum tam in capite quam in membris. Quod probare per sua priuilegia intendebat, que post multas inducias et terminos peremptorie sibi datos ad probandam suam intentionem coram nobis exhibere in iudicio non curauit. Dicebat tandem tantum, de longa consuetudine abbatem et  monachos habere potestatem in ecclesiis suis administratorem temporalium libere ordinare. Quod cum probare noluisset, idem Yconomus postmodum confessus fuit in nostra presentia quod episcopus prefatum sacerdotem in supradicta ecclesia ad representationem abbatis et monachorum instituit et confirmauit. Nos uero uisis et auditis allegationibus hinc inde propositis et confessionibus utriusque partis, dicimus presbyterum sepedictum restituendum ad administrationem et personatum ecclesie memorate.« Nulli ergo omnino hominum liceat hanc paginam nostre confirmationis infringere, uel ei, etc., usque incursurum.

Datum Laterani, II Kal. Septembris, anno tertio  decimo.



CXXX. EPISCOPO PARISIENSI. Ut prebenda reseruata conferatur consanguineo pape. 

Ad signandum deuotionis affectum quam erga nos te non ignoramus habere, prebendam in Ecclesia Pariensi uacantem, in manu propria reseruasti, cuicunque uellemus, sicut per tuas nobis intimasti litteras, conferendam, habiturus gratissimum si alicui de sanguine nostro conferre dignaremur eamdem, quem ob nostram reuerentiam et amorem honoraturum te asseris et sincerissime dilecturum. Super quo liberalitatem tuam in Domino commendantes,  de tante deuotionis indicio gratiarum tibi referimus actiones. Dignum itaque reputantes ut de tuo munere tuo satisfiat affectui, prebendam ipsam dilecto filio Benedicto consanguineo nostro, adolescenti siquidem bone indolis, quem non minus signa uirtutum, que in tenera uidentur etate preludere, quam sanguis aut caro nobis reddunt acceptum, duximus concedendam, sperantes quod tunc maxime prelibatam prebendam ordinatam esse gaudebis ad uotum cum per ipsum et ex ipso Domino concedente uidebis tibi et Ecclesie tue gratum prouenire profectum. Quocirca fraternitatem tuam monemus, per apostolica tibi scripta mandantes quatenus dilectum filium magistrum Peregrinum capellanum nostrum uice ac nomine prefati  Benedicti ad eamdem prebendam recipi facias in canonicum et in fratrem, et stallo chori ac loco capituli sibi assignato, de more ipsum in corporalem eiusdem prebende possessionem inducas, et inductum facias eam pacifice possidere. Nos enim eumdem Benedictum ac ipsum, opportunitate recepta, dante Domino, transmittemus.

Datum Laterani, Idibus Septembris, pontificatus nostri anno tertio decimo.



CXXXI. MAGISTRO PEREGRINO CAPELLANO NOSTRO. Super eodem. 

Ad signandum deuotionis affectum quam uenerabilem fratrem nostrum Parisiensem episcopum erga  nos non ignoramus habere, etc., in eumdem fere modum ut in alia, usque profectum. Unde ipsi per scripta nostra mandamus ut te uice ac nomine prefati Benedicti ad eamdem prebendam recipi faciat in canonicum et in fratrem, et stallo chori ac loco capituli ibi assignato, de more te in corporalem eiusdem prebende possessionem inducat, et inductum faciat pacifice possidere. Nos enim eumdem Benedictum ad ipsum, opportunitate reperta, dante Domino, transmittemns. Quocirca discretioni tue per apostolica scripta mandamus quatenus super hoc quod ad te pertinet exsequaris.

Datum, etc., ut in alia per totum.



CXXXII. TURONENSI ARCHIEPISCOPO, ET EPISCOPO ENGOLISMENSI ET ABBATI GRATIAE DEI CISTERCIENSIS ORDINIS. Scribitur aduersus canonicos Cellenses. 


Detestabile facinus et piaculare flagitium quod a quibusdam filiis Belial, nonnullis canonicis Cellensis Ecclesie instigantibus, sicut nobis uenerabilis frater noster Pictauiensis episcopus intimauit, nuper exstitit in Cellensi Ecclesia perpetratum, maximam non immerito menti nostre amaritudinis causam ingessit, dum uiperea soboles in proprii parentis necem exarsit, et perditionis filii sui patris interitum inofficioso non sunt ueriti malignitatis studio machinari. Quem siquidem tam crudelis horror et horribilis crudelitas audita non  moueat, dum pastori ob ouibus, magistro a discipulis, et patri a filiis mortis dispendia procurantur? In hac nimirum parricidii horrendi atrocitate naturalis affectionis iuri detrahitur, uituperatur ministerium clericale, ac regularis reuerentie puritas dissipatur. Sicut enim tenor litterarum eiusdem episcopi nos edocuit, sibi et capitulo Pictauensi multis abbatibus et aliis uiris peritis presentibus est relatum quod Ioanne cantore, A. eleemosynario, Guillelmo de Lobea et Guillelmo de Sancto Leodegario canonis Cellensibus procurantibus, a quatuor sicariis, qui ab illis ob hoc sexaginta libras acceperant, abbas Cellensis, uir prouidus et honestus, dum ad matutinas accederet, nequiter exstitit interfectus quadraginta plagis et amplius inflictis eidem  . Cum autem  hec uera esse non solum per bonos uiros et sacerdotes, uerum etiam per eosdem sicarios, qui dum in carcere principis tenerentur, coram nuntiis suis et multis aliis ea publice confessi fuerant, prefatus episcopus didicisset, et deliberasset cum uiris prudentibus et discretis qualiter esset in hoc negotio procedendum, diuersa reperit consilia diuersorum, nonnullis asserentibus huiusmodi peruersitatis actores, non per seculare brachium, sed per ecclesiasticum iudicium puniendos; aliis affirmantibus ipsos propter enormitatem criminis relinquendos curie seculari, ut ultore materiali gladio, penam exciperent sibi dignam. Alios quoque canonicos illius malignitatis ignaros asseuerabant aliqui in detestationem criminis de ipsa Ecclesia depellendos, ut,  secundum euangelicam ueritatem malis male perditis, uinea Domini Sabaoth bonis agricolis locaretur; maxime cum paucis quandoque peccantibus, ira Dei deseuisse legatur in multos. Quidam uero dicebant quod culpa suos tenere debebat auctores, ne ultra progrederetur pena quam inueniretur delictum, cum nullius crimen maculet nescientem. Licet autem in tanta uarietate consilii ceperit iam dictus episcopus fluctuare, attendens tamen exemplo perniciosum existere si omitteretur tantum facinus impunitum, et quod canonici supradicti longe ante incorrigibiles fuerant et rebelles, et commonitionis sue iterate sepius contemptores, quodque essent fornicatores; adulteri, negotiatores, et usarii manifesti,  tandem consilium hoc prouidit, ut uniuersis canonis ab ecclesia memorata depulsis, loco eorum Sancti uictoris Parisiensis canonici subrogentur, hoc ipsum in suspenso tenendo donec super eo nostre reciperet beneplacitum uoluntatis. uolentes igitur ut in tanti criminis pena discant alii a consimili culpa cessare, communicato fratrum nostrorum consilio, presentium uobis auctoritate precipiendo mandamus quatenus illos quos uobis constiterit huius fuisse iniquitatis actores ab omni ordine clericali sublato cuiuslibet appellationis obstaculo degradetis, eosdem si graue scandalum non timetur, apud aliqua monasteria singillatim in arctis carceribus concludentes,  in quibus pane tribulationis et aqua doloris ad agendam perpetuam penitentiam sustentetur. Si uero graue scandalum formidetur, quod minime conquiescat postquam etiam reos sanguinis uestris curaueritis intercessionibus defensare, uos eosdem publice degradatos, ad penitentiam studiose commonitos, relinquatis curie seculari iuxta constitutiones legitimas puniendos. Quod si alii canonici huius criminis inscii incorrigibiles hactenus exstiterunt, et prelibatis sunt criminibus irretiti de quibus in suis fecit memoratus episcopus mentionem, uolumus et mandamus ut per ordinem Sancti uictoris Cellensis Ecclesia reformetur: quem si aliqui ex predictis canonis recipere uoluerint humiliter et seruare, uos eosdem ibidem remanere sinatis.  Alioquin ad arctiora monasteria transmittatis eosdem; contradictores, si quos inueniretis, uel rebelles per censuram ecclesiasticam appellatione postposita compescendo. Quod si non omnes, etc., duo uestrum ea, etc.

Datum Laterani, XIII Kalend. Octobris, pontificatus nostri anno tertio decimo.



CXXXIII. PETRO NIGRO CANONICO SANCTI URSINI BITURICENSI. Recipitur sub protectione sedis apostolice. (Laterani, X Kal. Octobris.

Sacrosancta Romana Ecclesia deuotos et humiles filios ex assuete pietatis officio propensius diligere consueuit, et ne prauorum hominum molestiis agitentur, eos tanquam pia mater, sue protectionis  munimine confouere. Eapropter, dilecte in Domino fili, tuis iustis postulationibus gratum impertientes assensum, personam tuam cum omnibus bonis que inpresentiarum rationabiliter possides, aut in futurum, prestante Domino, iustis modis adipisci, sub beati Petri et nostra protectione suscipimus. Specialiter autem prebendam Sancti Ursini Bituricensis, sicut eam iuste possides, et quiete, tibi auctoritate apostolica confirmamus et presentis scripti patrocinio communimus. Nulli ergo omnino hominum liceat hanc paginam nostre confirmationis infringere uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum  eius se nouerit incursurum.

Datum Laterani, X Kal. Octobris anno tertio decimo.



CXXXIu. NOuARIENSI  ELECTO. De causa episcopi Albiganensis 

 Ex litteris uenerabilis fratris nostri patriarche Antiocheni, tunc Yporiensis episcopi, et tui tunc de Tilieto abbatis, meminimus recepisse quod cum dudum ad Albiganensem Ecclesiam una cum uenerabili fratre nostro Pisano archiepiscopo, tunc episcopo uercellensi, accessissetis, uisitationis officium  impleturi, Albiganensis episcopus, inter cetera que proposita fuerant contra ipsum, hoc uobis ore proprio est confessus, quod cum quidam in uilla quadam ad ipsius iurisdictionem spectante infamaretur de furto, et idem illud inficiaretur omnino offerens quod candentis ferri iudicio se purgaret, adiiciendo ut suspendio puniretur si deficeret in eodem, dictus episcopus a iudice requisiuit quid super hoc uideretur eidem, et cum iudex respondisset ut fieret prout fur ipse petierat, ferrum candens in ipsius episcopi presentia est allatum: quod cum arripuisset fur ille, combustus est. Unde iudex expauefactus, quid sibi super hoc uideretur episcopum consuluit memoratum: qui respondit quod si fur sic euaderet, malum esset, quanquam per litteras quas nobis  tunc idem direxit episcopus affirmarit se talibus uerbis usum fuisse: Auditis quantus est clamor populi, omnes dicunt quod malum est si euaserit impunitus; et sic episcopus et iudex eamdem uillam cum multitudine populi sunt egressi: in quorum presentia fur predictus ipsius fuit episcopi auctoritate suspensus; propter quod eumdem cum uestris litteris ad nostram presentiam destinastis; sed ipse nichil unquam super his proposuit coram nobis. Quinimo statim ut dictus archiepiscopus ad apostolicam sedem accessit, qui nobis rei seriem plenarie indicauit, idem episcopus a nostra discessit presentia, et perquisitus non potuit inueniri. Unde nos cum fratribus nostris deliberatione habita diligenti, quia sepefatum  episcopum, non solum in candentis ferri iudicio, uerum etiam in furis suspendio grauiter intelleximus deliquisse, cum his non tantum auctoritatem prestiterit, sed etiam presentiam exhibuerit corporalem, ipsum reputauimus ministerio altaris indignum. Et quia pontificale officium absque altaris ministerio non poterat adimplere, supradicto patriarche ac tibi tunc dedimus in mandatis ut ad cessionem eumdem episcopum moneretis alioquin auctoritate nostra ipsum ab Albiganensi Ecclesia sublato appellationis obstaculo amouentes, faceretis eidem de persona idonea per electionem canonicam prouideri. Dictus uero episcopus postmodum ad sedem apostolicam rediens, apud quam moram fecisse dignoscitur diuturnam, et se multipliciter satagens excusare, inter  cetera proposuit coram nobis quod aliter rei ueritas se habuerat quam in litteris fuerit supradictis expressum: quod se proposuit opportuno tempore probaturum. Quocirca deuotioni tue presentium auctoritate mandamus quatenus auditis que super premissis idem episcopus duxerit proponenda, et probationibus eius admissis, si de his tibi per probationes legitimas sufficiens fuerit facta fides per que constet ueritatem rei se aliter habuisse quam in litteris fuerit supradictis expressum, et super premissis innocentem episcopum exstitisse, cum per sententiam ad falsam suggestionem latam eidem preiudicari non debeat, tu eum super premissis absoluens, officium suum exsequi libere permittas eumdem. Alioquin quod a nobis dudum super hoc  exstitit diffinitum facias appellatione remota exsecutioni mandari contradictores, si qui fuerint uel rebelles censura ecclesiastica appellatione postposita compescendo.

Datum Laterani, Kal. Octobris, anno tertio decimo.



CXXXu. ARCHIEPISCOPO ET CAPITULO MAGDEBURGENSI. Confirmatur quedam concordia. 

Cum dilectus filius nobilis uir Albertus de Harnestem ad sedem apostolicam accessisset, litteris tuis et aliorum frater archiepiscope, qui simul intercessere pro ipso, nobis humiliter presentatis,  absolutionis munus suppliciter postulauit et clementer obtinuit iuxta formam Ecclesie, super eo quod ex uiolenta detentione dilecti filii prepositi Odonis subdiaconi nostri ecclesiasticam se dolebat incurrisse censuram. Licet autem se multipliciter excusaret, quod uidelicet nec ex malitia preconcepta, nec ex precogitato consilio, sed ex subita moti pectoris leuitate ac repentino cordis ad prolationem quorumdam uerborum inflammati colore id fuerit perpetratum, demum tamen ad compositionem huiusmodi pro satisfactione subdiacono ipsi prestanda spontanei deuenerunt, ut uidelicet idem nobilis honorificentiam illi et sibi uerecundiam faciendo, cum ducentis militibus a loco in quo prefatum subdiaconum captiuauit usque ad ciuitatem Magdeburgensem  et per omnes conuentuales ecclesias portet opprobrium quod harmiscare uulgariter appellatur, detque sibi centum milites in uassallos, qui nunquam a sua fidelitate recedant, ac turris in qua fuerat carceratus, funditus destruatur, et quinque libras usualis monete cui uel quibus ecclesiis uoluerit subdiaconus antedictus, assignet annualiter in perpetuum exsoluendas, petatque ab ipso ueniam cum uiginti nobilibus, reuerentiam corporalem exhibendo de more; cum quibus etiam ipse iuret se nequaquam preconcepisse in persona uel rebus eidem subdiacono lesionem inferre, sed ex quadam uehementia et calore animi quod factum fuerat euenisse: que omnia infra sex hebdomadas postquam  fuerit a predicto commonitus subdiacono, nisi forsan ipse maius spatium ei duxerit indulgendum, procurabit implere. Cum igitur idem subdiaconus ad preces et preceptum nostrum hec ei de prescripta forma duxerit remittenda, ut nec turris in qua detentus exstitit diruatur, nec memoratus nobilis reuerentiam corporalem, quam sibi apud sedem exhibuit apostolicam, per se cogatur iterum exhibere, ipsum et socios suos qui cum eo ad sedem apostolicam accesserunt ad uos cum gratia et benedictione nostra duximus remittendos, iniuncto sibi sub debito prestiti iuramenti ut prescriptam compositionem obseruet, quam spontaneus noscitur iniisse; hanc etiam sibi gratiam ad preces eiusdem subdiaconi facientes, quod ceteri  eius socii, qui propter hoc fuerint absoluendi, pro absolutionis munere obtinendo laborare ad sedem apostolicam non cogantur. Quocirca discretioni uestre per apostolica scripta mandamus quatenus dictum nobilem de cetero propter hoc nec uos in aliquo molestetis, nec permittatis ab alio molestari, et tu, frater archiepiscope, absoluendos ipsius socios secundum Ecclesie formam absoluens, iniungas eisdem quod ex tenore compositionis predicte uideris iniungendum.

Datum Laterani, u Nonas Octobris, pontificatus nostri anno tertio decimo.



CXXXuI. ATHENIENSI ET NEOPATRENSI ARCHIEPISCOPIS, ET EPISCOPO DAuALIENSI. Scribitur pro Templariis. 


Grauem dilectorum filiorum fratrum militie Templi recepimus questionem quod cum nobilis uir G. marchio Pelauicinus et Meboffa comestabulus quondam marchionis Montisferrati quemdam locum qui Sydonius dicitur, pertinentem ad ipsos, iamdictis fratribus concesserint intuitu pietatis, et ipsi quoddam castrum ibidem ad defensionem terre construxerint non absque grauibus laboribus et expensis, carissimus in Christo filius noster imperator Constantinopolitanus illustris castrum ipsum cum pertinentiis suis et quedam alia eis pro sue abstulit arbitrio uoluntatis, que quidam nobilis R. de Trabalia Citrensis diecesis eius nomine  in ipsorum fratrum detinet preiudicium et grauamen: qui licet sepius super hoc obtinuerint scripta nostra, suam tamen ob ipsius imperatoris fauorem et potentiam supradicti R. nequiuerunt hactenus consequi rationem. Cum igitur dictos fratres, qui pro seruitio Iesu Christi multis laboribus se exponunt, nolimus ab aliquibus indebite pregrauari, per apostolica uobis scripta mandamus quatenus detentorem eiusdem castri et aliarum rerum monere prudenter et efficaciter inducere procuretis, ac, si necesse fuerit, per excommunicationis in ipsum et in iam dictum castrum interdicti sententias, sublato appellationis obstaculo, compellatis ea omnia, sicut iustum fuerit, fratribus restituere  memoratis; supradicto imperatori ex parte nostra nichilominus intimantes ut detentori predicto uel aliis in eorumdem fratrum iniuriam uel grauamen nullum impendat auxilium uel fauorem, cum ex hoc grauiter oculos diuine maiestatis offendat. Alioquin, quantumcunque sibi, utpote carissimo in Christo filio, deferre uelimus, cum eorumdem fratrum tantam dissimulare iniuriam nequeamus, in ipsum etiam officii nostri debitum exsequi cogeremur. Quod si non omnes, etc., duo uestrum ea, etc.

Datum Laterani, Xu Kal. Octobris, anno tertio decimo.



CXXXuII. EISDEM. De eodem argumento. 


 Dilectorum filiorum fratrum militie Templi exposita nobis querimonia patefecit quod cum clare memorie Bonifacius marchio Montisferrati eis Rauennicam cum omnibus pertinentiis, honoribus, et iuribus suis pia deuotione contulerit ad subsidium terre sancte, prout in eius authentico super hoc confecto plenius continetur, et eamdem terram in uita marchionis ipsius pacifice possiderint et quiete, postmodum carissimus in Christo filius noster imperator Constantinopolitanus illustris ad partes illas accedens, supradictam terram eisdem abstulit  uiolenter, quam quidam nobilis R. de Tribalia Citrensis diecesis eius nomine detinere presumit in eorum preiudicium et grauamen; et licet propter hoc sepius miserimus scripta nostra, dicti tamen fratres suam nequiuerunt hactenus consequi rationem. Cum igitur dictos fratres, qui pro seruitio Iesu Christi multis laboribus se exponunt, nolimus ab aliquibus indebite pregrauari, per apostolica uobis scripta mandamus quatenus detentorem eiusdem castri et aliarum, etc., per totum ut in alia usque in finem. Quod si non omnes, etc., duo uestrum ea, etc.

Datum, ut in alia per totum.



CXXXuIII. De electione archiepiscopi Thebani. 


Thebana dudum Ecclesia uiduata pastore, A. archidiaconus uester cum Gerardo de Besentun. et I. cognato suo propria uota direxit in uenerabilem fratrem nostrum Daualiensem episcopum pro uestro pontifice postulandum, appellationem ad sedem apostolicam interponens ne ceteri canonici procederent ad electionem aliam faciendam. Qui tandem conuenientes in unum, appellatione huiusmodi pro inutili reputata, dilectum filium A. capellanum karissimi in Christo filii nostri Constantinopolitani imperatoris illustris concorditer in archiepiscopum elegerunt. Postmodum autem electione ipsius uenerabili fratri nostro Constantinopolitano patriarche  presentata de more, cum sibi demum per testes ab archidiacono et eius sociis introductos de appellatione interposita constitisset, negotium ipsum ad nostram presentiam destinauit. Constitutis itaque partibus coram nobis, et que fuerunt hinc inde proposita plenius intellectis, postulationem de memorato episcopo tantummodo factam a tribus, quanquam persona commendabilis haberetur, non duximus admittendam, electionem uero de capellano prefato a sedecim regulariter celebratam, quia studiis et meritis potioribus iuuabatur, iustitia confirmauimus exigente. Quocirca discretioni uestre per apostolica scripta precipiendo mandamus quatenus  eidem electo tam in spiritualibus quam temporalibus reuerentiam et obedientiam debitam impendatis.

Datum Laterani, Iu Nonas Octobris, anno tertio decimo.



CXXXIX. CASTORIENSI ET ZARATORIENSI, EPISCOPIS ECCLESIAE THEBANAE SUFFRAGANEIS. Ut electo Thebano obedientiam prestent. 

Thebana dudum Ecclesia uiduata pastore, A. ipsius Ecclesie archidiaconus cum Gerardo de Besentun. et I. cognato suo propria uota direxit in uenerabilem fratrem nostrum Daualiensem episcopum pro Thebano pontifice postulandum, appellationem,  etc., ut in alia per totum, usque exigente. Quocirca fraternitati uestre per apostolica scripta mandamus quatenus eidem electo reuerentiam et obedientiam debitam impendatis.

Datum, ut in alia per totum.



CXL. PRIORI SANCTI IOANNIS IN MONTE BONONIENSI, ET ARCHIPRESBYTERO DE CAMPO GALLANO MUTINENSIS DIeCESIS, ET G. DOCTORI DECRETORUM BONONIAE COMMORANTI. Aduersus abbatem sancti Bartholomei Ferrariensis. 

Ex litteris pie memorie Huguccionis episcopi et dilectorum filiorum archipresbyteri et prepositi Ferrariensium intelleximus quod cum olim inter B. tunc abbatem et monachos Sancti Bartholomei de  Ferraria graui dissensione suborta, ipsi omnes communicato consilio in eumdem episcopum compromiserint, iurantes in omnibus eius obseruare mandata, quecunque faceret pro statu ipsius Ecclesie reformando, proponentibus demum monachis et conuersis quod sub eiusdem abbatis cura nunquam proficere posset ecclesia memorata, idem abbas in manu ipsius episcopi administrationi et abbatie spontaneus resignauit, assentiens quod alius eligeretur ad ipsam. Eius itaque cessione recepta, dictus episcopus annuam sibi prebendam cum consensu constituit monachorum, quamdam nichilominus ei capellam assignans, et curam sibi conferens animarum. Cumque postmodum capitulum  uota sua in duos fratres et prefatum episcopum contulisset, ipsi sancti Spiritus gratia inuocata dilectum filium Ioannem tunc priorem Sancti Danielis, uirum idoneum, elegerunt concorditer in abbatem; sub cuius tandem regimine cum Ecclesia proficere imcepisset, memoratus B. diabolica suggestione compulsus ad abbatiam cui sic renuntiarat aspirans, litteras apostolicas ad archipresbyterum de Greczano subripuit, facti premissi tacita ueritate. Qui rationabiles substituti abbatis exceptiones recusans admittere per procuratorem suum probare uolentis litteras ipsas fuisse per mendacium impetratas, post appellationem ab eodem procuratore ad nostram audientiam interpositam, lite non contestata, pro sepedicto B. temerariam  sententiam promulgauit, precipiens eam per abbatem Nonantulanum et quosdam alios exsecutioni mandari. Et licet idem abbas appellationem suam postmodum prosecutus, ad abbatem Sancti Michelis apostolicas litteras obtinuerit, super ea nichilominus tamen prefatus B. ipsum non desiit per quasdam litteras molestare quas super confirmatione prelibate sententie se a nobis obtinuisse dicebat. Quapropter ad presentiam nostram memoratus Ioannes abbas accedens, non tam sibi quam commisse sibi Ecclesie petiit prouideri, que huius occasionis pretextu grauiter lesa est et grauius ledenda timetur. uolentes igitur indemnitati et paci eius, sicut tenemur, adesse, discretioni uestre per apostolica scripta precipiendo mandamus quatenus inquisita et cognita  ueritate, si dictum B. taliter abbatie ipsi renuntiasse constiterit, reuocantes in irritum quidquid per litteras per ipsum uel pro ipso subreptas inueneritis attentatum, silentium super hoc ei perpetuum imponatis, et pro eo quod abusus gratia sibi facta, repetendo improbe prelaturam cui spontanee resignarat, ecclesiam suam enormiter asseritur offendisse, compellatis eumdem, prebenda et capella memorata dimissa, uacare arctius regularibus disciplinis, ac predictum abbatem administrationis et loci sui faciatis pacifica possessione gaudere; contradictores, si qui fuerint, uel rebelles per censuram ecclesiasticam appellatione postposita compescentes. Quod si non omnes, etc., duo uestrum ea, etc.

Datum Laterani, III Idus Octobris, anno tertio  decimo.



CXLI. AL. RIGENSI EPISCOPO. Confirmatur quedam compositio. 

Cum inter te ac fratres militie Christi super sorte terrarum que per gratiam sancti Spiritus nuper sunt ad cultum fidei Christiane conuerse sub examine nostro controuersia uerteretur, mediantibus demum nobis ad hanc concordiam deuenistis, ut uidelicet ipsi fratres tertiam partem earumdem terrarum, Lectie scilicet ac Liuonie, teneant a Rigensi episcopo, nullum sibi ex ea temporale seruitium prestituri nisi quod ad defensionem Ecclesie  ac prouincie perpetuo contra paganos intendant, uerum magister eorum qui pro tempore fuerit obedientiam semper Rigensi episcopo repromittet, sed fratres aut clerici qui eis spiritualia ministrabunt, nec decimas nec primitias nec oblationes nec cathedraticum ei soluent; coloni uero predicte sortis, de parte prouentuum ad ipsos spectante decimas ecclesiis suis reddent; de quibus quarta pars eidem episcopo persoluetur, nisi hoc idem episcopus, inspecta necessaria et rationabili causa, sponte duxerit remittendum; ipsi autem fratres et successores eorum ius habebunt ad prefatas ecclesias, cum uacauerint, Rigensi episcopo personas idoneas presentandi, quas ipse de cura inuestire non differet animarum. Ceterum cum tu ac tuorum quilibet  successorum ipsos duxeritis uisitandos, in domo sua cum uiginti euectionibus semel uos procurabunt in anno; in plebatibus autem suis bis in anno uos exhibere curabunt. De terris uero quas amodo extra Liuoniam seu Lectiam cum auxilio Dei dicti fratres acquirent, Rigensi episcopo minime respondebunt, nec ipse de illis eos aliquatenus molestabit; sed cum episcopis creandis ibidem quoquo rationabili modo component, uel obseruabunt quod apostolica sedes super hoc prouiderit statuendum. Regulam quoque fratrum militie Templi seruantes, aliud in habitu signum preferent, ut ostendant se illis nequaquam esse subiectos. Sepulturam quoque ad opus fratrum et familie sue, nec non etiam et eorum qui apud ipsos elegerint sepeliri, liberam  predicti fratres habebunt, salua canonica portione ipsarum ecclesiarum a quibus assumuntur corpora mortuorum. Nos igitur compositionem approbantes eamdem, ipsam auctoritate apostolica confirmamus et presentis scripti patrocinio communimus. Nulli ergo, etc., nostre confirmationis, etc., usque incursurum.

Datum Laterani, XIII. Kalen. Nouembris, pontificatus nostri anno tertio decimo.



CXLII. WOLCUINO MAGISTRO ET FRATRIBUS MILITIAE CHRISTI IN LIuONIA CONSTITUTIS. Super eodem. 

Cum super sorte terrarum, etc., ut in alia, usque  conuerse inter uos et uenerabilem fratrem nostrum Rigensem episcopum sub examine nostro controuersia uerteretur, mediantibus demum nobis ad hanc concordiam deuenistis, ut uidelicet uos tertiam partem earumdem terrarum, Lectie scilicet ac Liuonie, ab eodem episcopo teneatis, nullum sibi, etc. ut in alia usque prouincie contra paganos perpetuo intendetis. uerum magister uester qui pro tempore fuerit, etc., ut in alia, per totum usque duxerit remittendum. uos autem et successores uestri ius habebitis ad ecclesias ipsas uacantes Rigensi episcopo personas idoneas presentandi, quas ipse de cura inuestire non differet animarum. Ceterum cum ipse uos duxerit uisitandos, in domo uestra cum uiginti euectionibus  semel in anno eumdem curabitis procurare; in plebatibus autem uestris eum exhibebitis bis in anno. De terris uero quas amodo extra Liuoniam seu Lectiam cum Dei auxilio acquiretis Rigensi episcopo minime respondebitis, etc., in eumdem fere modum ut in alia, usque in finem.

Datum, ut in alia per totum.



CXLIII. MAGISTRO ET FRATRIBUS MILITIAE TEMPLI. Confirmatur eis ecclesia data a legato. 

Cum a nobis petitur quod iustum est et honestum, tam uigor equitatis quam ordo exigit rationis ut id per sollicitudinem officii nostri ad debitum perducatur  effectum. Eapropter, dilecti in Domino filii, uestris iustis petitionibus annuentes, ecclesiam Sancte Lucie que Fote Greco uocabulo nuncupatur, extra Thebarum positam ciuitatem, cum pertinentiis suis, quam dilectus filius noster Benedictus tituli Sancte Susanne presbyter cardinalis, tunc apostolice sedis legatus in partibus Romanie, uobis ad terre sancte subuentionem liberaliter assignauit, sicut eam iuste ac pacifice possidetis, uobis et per uos domui uestre auctoritate apostolica confirmamus et presentis scripti patrocinio communimus. Nulli ergo, etc., nostre confirmationis, etc., usque incursurum.

Datum Laterani, Xu. Kal. Octobris, pontificatus nostri anno tertiodecimo.



CXLIu. EISDEM. Confirmat diuersas possessiones. 


Iustis petentium desideriis dignum est nos facilem prebere consensum, et uota que a rationis tramite non discordant effectu prosequente complere. Eapropter, dilecti in Domino filii, uestris iustis postulationibus inclinati, concessionem terre de Rupo et Ioannis filii Nicolai de uianet cum fratribus et sororibus suis ac possessionibus et rebus aliis eorumdem a nobilibus uiris Rolandino de Canusa et Albertino germano eius nec non a bone memorie Hugone de Colongi uobis factam intuitu pietatis, sicut pie ac prouide facta est, auctoritate apostolica confirmamus  et presentis scripti patrocinio communimus. Nulli ergo, etc., nostre confirmationis, etc., usque incursurum.

Datum, ut in alia per totus.



CXLu. EISDEM. De eodem argumento. 

Annuere consueuit sedes apostolica piis uotis, et honestis petentium precibus fauorem beneuolum impertiri. Eapropter, dilecti in Domino filii, uestris iustis postulationibus grato concurrentes assensu, domum Philocali apud Thessalonicam cum pertinentiis suis, quam dilectus filius noster Benedictus  tituli Sancte Susanne presbyter cardinalis, tunc apostolice sedis legatus in partibus Romanie, uobis ad terre sancte subuentionem liberaliter assignauit, sicut eam iuste ac pacifice possidetis, uobis et per uos domui uestre auctoritate apostolica confirmamus et presentis scripti patrocinio communimus. Nulli ergo, etc., nostre confirmationis, etc., usque incursurum.

Datum, ut in alia per totum.



CXLuI. EISDEM. Eiusdem argumenti. 

 Solet annuere sedes apostolica, etc. Eapropter,  in Nigroponte, et domum de Lageran, et casale de Oizparis, cum eorum pertinentiis, ac alia que tenetis in insula Nigripontis, a nobili uiro Rauano et bone memorie Iacobo de Auenn. et Guberto uobis pia deuotione concessa, sicut ea omnia iuste ac pacifice possidetis, uobis et per uos domui uestre auctoritate apostolica confirmamus et presentis scripti patrocinio communimus. Nulli ergo omnino, etc., hanc paginam nostre confirmations, etc., usque incursurum.

Datum, ut in alia per totum.



CXLuII. FRATRIBUS MILITIAE TEMPLI IN ROMANIA. Confirmat donationem uiridarii. 

 Iustis petentium desideriis, etc. Eapropter, dilecti in Domino filii, uestris iustis precibus inclinati, uiridarium quod est a bone memorie Thebano archiepiscopo, tunc electo, pia uobis deuotione concessum, sicut illud iuste ac pacifice possidetis, uobis et per uos domui uestre auctoritate apostolica confirmamus et presentis scripti patrocinio communimus. Nulli ergo, etc., nostre confirmationis, etc., usque incursurum.

Datum, ut in alia per totum.



CXLuIII. EISDEM. Confirmat donum Pasalani. 

Iustis petentium desideriis, etc., ut in alia, usque  uestris iustis precibus inclinati, casale quod dicitur Pasalan cum suis pertinentiis a nobili uiro Guillelmo de Resi uobis pia deuotione concessum, et a Goffrido de uilla-Arduini postea confirmatum, sicut illud iuste ac pacifice possidetis, uobis et per uos domui uestre auctoritate apostolica confirmamus et presentis scripti patrocinio communimus. Nulli ergo, etc., nostre confirmationis, etc., usque incursurum.

Datum Laterani, XIu Kal. Octobris, anno tertio decimo.



CXLIX. EISDEM. Confirmat donum Paliopolis. 

 Iustis petentium desideriis, etc. Eapropter, dilecti in Domino filii, uestris iustis postulationibus inclinati, casale quod Paliopolin dicitur cum suis pertinentiis a nobili uiro Hugone de Bezenson uobis pia deuotione concessum, et a Goffrido de uilla-Arduini postmodum scripto authentico confirmatum, sicut illud iuste ac pacifice possidetis, uobis et per uos domui uestre auctoritate apostolica confirmamus et presentis scripti patrocinio communimus. Nulli ergo, etc., usque incursurum.

Datum, ut in alia per totum.



CL. EISDEM. Confirmat casale Laffustan. 


Iustis petentium desideriis, etc., ut in alia, usque uestris iustis precibus inclinati, casale quod dicitur Laffustan cum pertinentiis suis a bone memorie Guillelmo Campaniensi pia uobis deuotione concessum, sicut illud iuste ac pacifice possidetis, uobis et per uos domui uestre auctoritate apostolica confirmamus. Nulli ergo, etc., usque incursurum.

Datum Laterani, XIu Kal. Octobris, pontificatus nostri anno tertio decimo.



CLI. FERMOPILENSI EPISCOPO, ET ELECTO CITRENSI, ET PRIORI SANCTI DEMETRII THESSALONICENSIS. Scribitur pro Templariis aduersus episcopum Citoniensem. 


Dilectorum filiorum fratrum militie Templi in Romania recepimus questionem quod episcopus Citoniensis in quemdam capellanum eorum, pro eo quod ad porrigendum uiaticum cuidam confratri eorum accesserat, manus iniiciens, calicem cum eucaristia ei abstulit uiolenter, et ipsum turpiter ac inhoneste tractatum in fouea quadam inclusit in clericalis opprobrium honestatis: preterea cuidam eorum famulo posito in extremis in ipsorum iniuriam denegari fecerit ecclesiastica sacramenta;  unde absque penitentia et uiatico diem clausit extremum. Quocirca discretioni uestre per apostolica scripta mandamus quatenus partibus conuocatis, et inquisita super premissis et cognita plenius ueritate, quod canonicum fuerit appellatione postposita statuatis, facientes quod statueritis per censuram ecclesiasticam firmiter obseruari. Nullis litteris ueritati et iustitie preiudicantibus a sede apostolica impetratis. Quod si non omnes, etc., tu, frater episcope, cum eorum, etc.

Datum, ut in alia



CLII. LARISSENO ET NEOPATRENSI ARCHIEPISCOPIS, ET ELECTO CITRENSI. Pro iisdem aduersus marchionissam Montisferrati 


Inter ceteros religiosos uiros, quos quemlibet conuenit diuine retributionis intuitu honorare, dilecti filii fratres militie Templi tanto debent speciali gratia confoueri quanto maioribus laboribus se exponunt pro seruitio Iesu Christi, ac fauorem apostolicum meruisse plenius dignoscuntur. uerum dilecta in Christo filia nobilis mulier relicta clare memorie marchionis Montisferrati, sicut ex ipsorum graui conquestione didicimus, eos super possessionibus et rebus aliis a clare memorie uiro suo de ipsius conniuentia et consensu ipsis pia deuotione concessis multipliciter aggrauat et molestat. Unde nos eidem nobili per scripta nostra mandamus ut ob reuerentiam apostolice sedis et nostram ab eorumdem fratrum  super premissis indebita molestatione desistat. Quocirca discretioni uestre per apostolica scripta mandamus quatenus dictam nobilem ad id, monitione premissa, districtione qua conuenit, appellatione remota cogatis. Quod si non omnes, etc., duo uestrum, etc.

Datum, ut in aliis per totum.

Scriptum est eidem nobili mulieri super hoc.



CLIII. DAuALIENSI ET ZARATORIENSI EPISCOPIS, ET ELECTO NAZORESCENSI. Pro iisdem aduersus dominum Nigripontis. 

Suam ad nos dilecti filii fratres militie Templi querimoniam transmisere quod nobilis uir Ra. dominus  insule Nigripontis quasdam possessiones a Iacobo quondam domino de Auenis pietatis intuitu concessas eisdem in anime sue dispendium detinere presumit. Quocirca discretioni uestre per apostolica scripta mandamus quatenus dictum nobilem ut easdem possessiones sine qualibet difficultate fratribus memoratis assignet monere prudenter et efficaciter inducere procuretis, ipsum ad hoc, si necesse fuerit, per censuram canonicam, sicut iustum fuerit, sublato appellationis obstaculo compellentes. Quod si non omnes, etc., duo uestrum ea, etc.

Datum Laterani, Iu Nonas Octobris, anno tertio decimo.



CLIu. ARCHIEPISCOPO NEOPATRENSI ET EPISCOPO DAuALIENSI, ET NAZORESCENSI ELECTO. Pro iisdem. 


Exposita nobis dilectorum filiorum fratrum militie Templi petitio continebat quod nobilis uir Ni. de Sancto Amero diecesis Thebane super quibusdam terris a Rolandino et Albertino fratre ipsius in eleemosynam concessis eisdem ipsos contra iustitiam aggrauat et molestat. Ideoque discretioni uestre per apostolica scripta mandamus quatenus dictum nobilem ut ab ipsorum fratrum super eisdem terris indebita molestatione desistat, monitione premissa, per censuram ecclesiasticam appellatione remota cogatis. Testes autem qui nominati fuerint, si se  gratia, odio uel timore subtraxerint, per censuram eamdem appellatione cessante cogatis ueritati testimonium perhibere. Quod si non omnes, etc., duo uestrum ea, etc.

Datum Laterani, XII Kal. Octob., anno tertio decimo.



CLu. GARDICENSI ET DAuALIENSI EPISCOPIS, ET ELECTO  ZARATORIENSI. De causa Templariorum cum archiepiscopo Patracensi. 

Cum olim causam que inter dilectos filios fratres  militie Templi ac uenerabilem fratrem nostrum Patracensem archiepiscopum uertebatur super domo de Geracomita et rebus mobilibus ad ualentiam duorum millium et sexcentorum decem octo hyperberorum, quibus dicti fratres per eumdem se querebantur archiepiscopum contra iustitiam spoliatos, uenerabilibus fratribus nostris archiepiscopo Atheniensi et Fermopilensi episcopo duxerimus committendam, iidem reputantes archiepiscopum contumacem, memoratos fratres in ipsius domus possessionem causa rei seruande inducendos sententialiter decreuerunt. Licet autem predicti fratres nuper in nostra presentia super premissis cum eodem archiepiscopo litigantes, et proponentes se ipso mandato iudicum renitente, corporalem ipsius domus possessionem  apprehendere nequiuisse, petierint auctoritate nostra in eamdem induci, quia tamen idem archiepiscopus standi iuri sufficientem exposuit cautionem, petitionem fratrum in hoc nullatenus admittentes, de ipsius archiepiscopi et alterius partis procuratoris assensu per apostolica uobis scripta mandamus quatenus si dicti fratres domo et rebus aliis supradictis se probauerint contra iustitiam spoliatos, uos eisdem, sicut iustum fuerit, restitutis, audiatis si quid fuerit questionis, et illud appellatione remota fine debito decidatis, facientes quod statueritis per censuram ecclesiasticam firmiter obseruari. Testes autem, etc., usque appellatione remota cogatis ueritati testimonium perhibere. Nullis litteris obstantibus preter assensum partium a sede apostolica  impetratis. Quod si non omnes, etc., duo uestrum ea, etc.

Datum Laterani, uII Kalend. Nouembris, pontificatus nostri anno tertio decimo.



CLuI. EISDEM. Eiusdem argumenti. 

Cum inter uenerabilem fratrem nostrum archiepiscopum Patracensem et dilectos filios fratres militie Templi super abbatia que Prouata uocatur, de qua per dilectum filium electum Montanensem et archidiaconum Andreuille delegatos a nobis iam quedam fuerat contra ipsos Templarios sententia  promulgata, sub examine nostro controuersia uerteretur, auditis et intellectis que proposita hinc inde fuerant, sententialiter duximus decernendum ut idem archiepiscopus possessionem ipsius obtineat abbatie; reseruata predictis fratribus facultate probandi, sicut dicebant, eam sibi a domino terre, accedente postmodum consensu archiepiscopi, concessam fuisse. Quocirca discretioni uestre per apostolica scripta precipiendo mandamus quatenus dictam abbatiam facientes ab archiepiscopo ipso pacifice possideri, probationes fratrum admittere procuretis. Quod si legitime prescripta probauerint, eumdem archiepiscopum districtione qua conuenit, appellatione  remota, cogatis abbatiam ipsam cum fructibus medio tempore perceptis ex ea fratribus restituere memoratis, in pace perpetuo possidendam. Quod si prefatus archiepiscopus infra mensem post susceptionem presentium per se uel responsalem idoneum propter hoc coram uobis non curauerit comparere, uos nichilominus, sublato cuiuslibet contradictionis et appellationis obstaculo, procedatis, cum lis iam fuerit contestata, contradictores per censuram ecclesiasticam appellatione postposita compescendo. Quod si non omnes, etc., duo uestrum ea, etc.

Datum, ut in alia per totum.



CLuII. EPISCOPO ET CANTORI ZAMORENSI, ET ABBATI DE MOREROLA DIeCESIS ZAMORENSIS. Confirmatur electio cantoris. 


 Dilecto filio nostro Petro tituli Sancti Marcelli presbytero cardinale bone memorie A. thesaurario Salamantino Paschasii et Dominico Garsie clericorum procuratoribus apud sedem apostolicam constitutis auditore concesso, idem thesaurarius proposuit coram eo quod cum in Salamantina Ecclesia, in qua cantoris electio ad episcopum et capitulum communiter pertinet, cantoria uacante, dictum capitulum sepius episcopum monuisset ut ad celebrandam cantoris electionem cum eo pariter conueniret, eodem episcopo infra semestre tempus id facere negligente, capitulum uti cupiens iure suo, in Ecclesie memorate capitulo, sicut  est moris, supradictum Paschasium eiusdem loci canonicum in cantorem elegit, ne quid in eiusdem electionis preiudicium fieret appellando, quam supradictus thesaurarius auctoritate petiit apostolica confirmari, ac electionem quam uenerabilis frater noster Compostellanus archiepiscopus post appellationem huiusmodi de G. clerico multis criminibus irretito ac tunc temporis uinculo excommunicationis astricto fecerat, tanquam minus canonice celebratam cassari. Dictus uero Dominicus proposuit ex aduerso quod emenso sex mensium spatio, infra quod ad episcopum et capitulum cantoris electio pertinebat, decanus et quidam canonici Salamantini, episcopo, archidiacono et nonnullis  canonicis, qui presentes in ciuitate aderant, inconsultis, non consueta hora uel in capitulo iuxta morem, sed in ecclesia potius, quibusdam laicis aduocatis, stulte et inordinate nimis eligere presumpserunt: et cum iam dicti archiepiscopi, qui eosdem propter hoc euocauerat  , adire presentiam noluissent, ipse intelligens eligendi auctoritatem ad se iuxta Lateranensis statutum concilii deuolutam, supradictum G. in cantorem elegit, et eumdem fecit de cantoria corporaliter inuestiri. Postmodum autem decanus et sui complices nobis, de his mentione non habita, suggerendo quod episcopus,  qui monitus sepius infra sex menses eligere noluerat in Ecclesie detrimentum, cantore qui ab eodem decano cum maiori parte capituli institutus fuerat spoliato, alium instituerat in cantorem, ad decanum, archidiaconum et archipresbyterum Abulenses nostras litteras impetrarunt: quarum auctoritate cum supradictus G. ab eisdem fuisset iudicibus euocatus, eisdem inhibuit ne per dictas litteras procederent contra eum, cum in eis de sua electione facta per archiepiscopum nulla mentio haberetur, et cum propter hoc, tum etiam quia prima citatione ad loca remota peremptorie citatus exstiterat, tum etiam quia iudices quosdam ex electoribus dicti Paschasii consanguinitatis linea contingebat, ad sedem apostolicam appellauit. Sed iudices  nichilominus ad Salamantinam accedentes ecclesiam, sepedictum P. in cantorie possessionem causa rei seruande contra iustitiam induxerunt. Cum igitur super his et aliis coram eodem cardinale procuratores ipsi aliquandiu litigassent, et ipse nobis fideliter retulisset que proposita fuerant coram eo, quia nobis constitit a supradicto decano et eius sequacibus post elapsum sex mensium spatium infra quod episcopo et capitulo memoratis, prout communiter spectabat ad eos, procedere ad cantoris electionem neglexerant, electionem supradicti P. minus canonice celebratam, eamdem decreuimus irritam et inanem, et appellationem ab eodem decano et suis fautoribus interpositam, factum archiepiscopi, ad quem iam erat eligendi auctoritas  deuoluta, nequiuisse aliquatenus impedire. Quia uero contra personam ipsius G. quedam obiecta fuerunt de quibus nobis non potuit fieri plena fides, discretioni uestre per apostolica scripta mandamus quatenus, nisi iam dicto G. aliquid canonicum obuiet, electionem de ipso factam sublato appellationis obstaculo confirmetis, facientes ipsum eiusdem cantorie pacifica possessione gaudere, contradictores per censuram ecclesiasticam compescentes. Quod si non omnes, etc., tu ea, frater episcope, cum eorum altero, etc.

Datum Laterani, u Kal. Nouembris, anno tertio decimo.



CLuIII. MINDENSI ELECTO, ET ABBATI LESBURNENSI MONASTERIENSIS DIeCESIS, ET CUSTODI MONASTERIENSI. De translatione episcopi Osnaburgensis. 


 uenerabiles fratres nostri Lubicensis et Liuoniensis episcopi et dilectus filius maior decanus cum ceteris canonicis Bremensis Ecclesie suis nobis litteris intimarunt quod cum olim Waldemarum quondam Sleuuicensem episcopum a nobis in archiepiscopum postulassent, quia id non potuit effectui mancipari, quidam ex eis electionis sue uota in dilectum filium B. eiusdem Ecclesie maiorem prepositum  contuerunt, uerum quia ipsius non exstitit electio confirmata, ipsi, quantum in eis exstitit, de alia persona tractantes, Ecclesie sue consulere curauerunt: propter quod non tantum rerum, uerum etiam personarum, a laicis adhuc adherentibus propter diuersas causas Waldemaro predicto graues iamdudum persecutiones sunt et impedimenta perpessi, et adhuc etiam patiuntur. At, quoniam mora preteriti temporis Ecclesie uiduate ad nichilum fere redacte fuit quamplurimum huc usque damnosa, et futuri protractio perniciosa poterat magis esse, iidem in manus hominum incidere potius eligentes quam pro domo Dei murum non opponere se ac sua, rei quam inceperant insistere fortiter necessarium decreuerunt. Unde tam ipsi  quam dictus prepositus per suas litteras speciales a nobis humiliter postularunt ut uenerabilem fratrem nostrum Osnaburgensem episcopum, eisdem uicinum, et per omnia cognitum, ipsis in archiepiscopum concedere dignaremur: per quem, cum sit uir nobilis, et scientia preditus, ac generis nobilitate preclarus, et Ecclesiam sibi commissam hactenus uiriliter defensarit, prefata Ecclesia poterit in statum pristinum reformari, et compesci nichilominus insolentia laicorum. Nos igitur consuli uolentes Ecclesie diutius desolate, discretioni uestre per apostolica scripta mandamus quatenus inquisita super his et cognita ueritate, si res ita se habet, auctoritate nostra eidem episcopo iniungatis ut ad prefatam Ecclesiam Bremensem accedat, eiusdem  regimen in nomine Domini recepturus: cum quo, propter necessitatem temporis, hanc gratiam duximus faciendam ut usque ad susceptionem pallei Osnaburgensem Ecclesiam sicut proprius pastor retineat et gubernet; iniungentes nichilominus clero, ministerialibus et populo Ecclesie memorate quod eidem usque ad susceptionem pallei tanquam pastori proprio intendant ut hactenus et exhibeant obedientiam debitam et honorem; contradictores per censuram ecclesiasticam appellatione postposita compescendo. Nos enim uenerabilibus fratribus nostris suffraganei et dilectis filiis capitulo ac ministerialibus Bremensis Ecclesie nostris damus litteris in mandatis ut postquam idem de mandato nostro  per uos sibi facto ad sepedictam Ecclesiam accesserit gubernandam, tanquam pastori suo ipsi obedientiam et reuerentiam debitam exibentes, eidem intendant humiliter et deuote. Ad hec, uolumus et mandamus ut contradictores, si qui fuerint, uel rebelles censura simili appellatione postposita compescatis. Quod si non omnes, etc., tu ea, fili electe, cum eorum altero nichilominus exsequaris, etiamsi iam fueris in episcopum consecratus.

Datum Laterani, III Kal. Nouemb., pontificatus nostri anno tertio decimo.

Scriptum est ipsis suffraganeis et aliis supradictis hoc modo: Ex litteris uestris, fratres Lubicensis et Liuoniensis episcopi, et filii decane ac capitulum,  nostro est apostolatui reseratum quod cum olim Waldemarum quondam Sleuuicensem episcopum in archiepiscopum postulassetis a nobis, quidam uestrum electionis sue uota in dilectum filium B. Ecclesie uestre maiorem prepositum contulerunt; uerum, quia ipsius non exstitit electio confirmata, uos, quantum in uobis exstitit, de alia persona tractantes, eidem Ecclesie consulere curauistis; propter quod, etc., in eumdem fere modum ut in alia, usque diutius desolate, dilectis filiis Mindensi electo et abbati Lesbernensi Monasteriensis diecesis et custodi Monasteriensi nostris dedimus litteris in mandatis ut inquisita super his et cognita ueritate, si rem inuenerint ita esse, dicto episcopo auctoritate nostra iniungant ut ad prefatam Ecclesiam  Bremensem accedat, eiusdem regimen in nomine Domini recepturus, etc., ut in alia, usque gubernet; iniungentes nichilominus clero, ministerialibus et populo Osnaburgensis Ecclesie quod eidem episcopo, etc., in eumdem fere modum ut in alia, usque honorem, contradictores per censuram ecclesiasticam appellatione postposita compescendo. Quocirca uniuersitati uestre per apostolica scripta mandamus quatenus postquam idem de mandato nostro sibi facto per exsecutores eosdem ad sepedictam Bremensem Ecclesiam accesserit gubernandam, etc., ut in alia, usque eidem intendatis humiliter et deuote. Alioquin dictis exsecutoribus nostris damus litteris in mandatis ut contradictores, si qui fuerint, uel rebelles per censuram ecclesiasticam appellatione remota  compescant.

Datum, ut in alia per totum.

Scriptum est episcopo Osnaburgensi super hoc in eumdem fere modum ut in prima usque recepturus. Quocirca fraternitati tue per apostolica scripta mandamus quatenus cum a prefatis exsecutoribus tibi fuerit iniunctum, accedas ad Ecclesiam memoratam, et in Christi nomine regimen eius suscipias ac fideliter exsequaris. Nos enim tecum propter necessitatem temporis specialem gratiam, etc, ut in alia, usque gubernes, dantes supradictis exsecutoribus in mandatis ut iniungant clero, etc., usque compescendo. Preterea suffraganeis et decano, et capitulo, et nobilibus uiris ministerialibus Bremensis  Ecclesie nostris duximus litteris iniungendum ut, etc., in eumdem fere modum ut in alia, usque in finem.

Datum, ut in alia.



CLIX. ARCHIEPISCOPO PATRACENSI. Ut canonicos S. Ruffi instituat in ecclesia Patracensi. 

Cum ecclesia cathedralis extra ciuitatem posita Patracensem, occasione secularium clericorum, qui iam in ea pluries ordinati, motu demum proprie uoluntatis dereliquerunt eamdem, debito seruitio fraudaretur, nobis humiliter supplicasti ut licentiam instituendi conuentum regularium canonicorum in ipsa de collegio Sancti Ruffi tibi concedere  dignaremur: quibus ita es pollicitus prouidere. In primis siquidem terras eis et uineas assignabis de quibus frumentum et annona sufficiens quinquaginta et uinum sufficiens sexaginta personis percipiant, sine suis laboribus aut expensis in eorum cellarium deferenda. Preterea statues ut eis pisces et sal ad sufficientiam sine pretio ministrentur, daturus ipsis nichilominus oliuetum de quo percipiant oleum quod ad opus ecclesie nec non etiam ad uictum sexaginta sufficiat personarum, conferens eis quoque uillanos trecentas gallinas, ducentas oues, triginta porcos, et centum libras cere ipsis annualiter tributuros, in presentiarum ipsis ducentos porcos et oues largiens septingentas; pro uestibus autem assignabis eis in certis locis ducentos perperos  [hyperperos] annualiter persoluendos. Ceterum pro recipiendis pauperibus et hospitibus dabis eis quinquaginta carrugatas bone terre, quadraginta boues, et totidem uaccas, bubulosque triginta, et tantum uinee de qua uinum pro decem personis proueniat annuatim, assignans nichilominus eis rusticos qui sine mercede uel expensis eorum in domo sua labores exerceant uniuersos, omnium prouentuum archiepiscopatus in decimis, mortuariis et eleemosynis eisdem medietate concessa. Quod si hec omnia non duxerint acceptanda, dimidiabis cum eis cunctas possessiones Ecclesie Patracensis; sic tamen quod ipsi persoluant crosticam annuatim quam principi terre ipsa Ecclesia persoluere consueuit. Nos igitur piis tuis precibus inclinati, considerato  quod non solum Ecclesia memorata poterit in religione sic in se plantanda proficere, uerum etiam ad alias que nuper sunt ad ritum Latinitatis adducte propagationis sue palmites dilatare, de consilio fratrum nostrorum hoc tibi duximus concedendum; ita nimirum ut si qui de canonicis secularibus qui sunt ad presens in ipsa uoluerint ordinem suscipere regularem, hoc eis libere concedatur, illis autem qui ordinem ipsum suscipere recusauerint, dummodo per continuam residentiam Ecclesie ipsi curauerint deseruire, prouideatur de prouentibus eius in congrua portione. Ad hec, presentium auctoritate statuimus ut fratres ipsi tantum priorem sibi regulariter eligentes, ipsum tibi  uel tuis representent successoribus confirmandum, iure apud ipsos in perpetuum residente Patracensem archiepiscopum secundum statuta canonum eligendi. Nulli ergo, etc., nostre concessionis et constitutionis infringere uel ei ausu temerario contraire. Si quis autem, etc. usque incursurum.

Datum Laterani, III Kal. Nouemb., pontificatus nostri anno tertio decimo.



CLX. ABBATI ET CONuENTUI SANCTI RUFFI. Super eodem. 

Cum ecclesia cathedralis, etc., ut in alia, usque fraudaretur, uenerabilis frater noster Patracensis  archiepiscopus nobis humiliter supplicauit ut licentiam, etc., ut in alia, usque de collegio Ecclesie uestre sibi concedere dignaremur: quibus ita est pollicitus prouidere. In primis siquidem terras eis et uineas assignabit, de quibus, etc., usque deferenda. Preterea statuet ut eis pisces, etc., usque pro uestibus autem assignabit eis in certis locis, etc., usque pauperibus et hospitibus dabit eis quinquaginta carrugatas, etc., ut in alia per totum, usque acceptanda, dimidiabit cum eis cunctas possessiones, etc., usque consueuit. Nos igitur piis eius precibus inclinati, etc., usque de consilio fratrum nostrorum hoc sibi duximus concedendum, ita nimirum, etc., usque regulariter eligentes, ipsum sibi uel suis representent successoribus confirmandum,  etc., usque eligendi. Quocirca deuotionem uestram rogamus attentius et monemus, per apostolica uobis scripta mandantes quatenus huiusmodi propositum prompto prosequentes fauore, conuentum de fratribus uestris eidem archiepiscopo in suis deducendum expensis propter hoc assignare curetis.

Datum, ut in alia per totum.



CLXI. ARCHIEPISCOPO LARISSENO, ET EPISCOPO CITHONIENSI. Contra nobiles Achaie detinentes bona ecclesiastica. 

Exposuit nobis uenerabilis frater noster archiepiscopus Patracensis quod nobilis uir . . . dominus Achaie et quidam alii Latini habentes in illa terra dominium corporale, possessiones quas Ecclesie  sub annua certa pensione consueuerant Grecorum temporibus retinere, per uiolentiam auferentes, secundum curie sue iudicium ipsas ordinant et disponunt, cogentes ecclesiarum prelatos de litigiosis possessionibus in foro contendere seculari et consuetudinibus ac institutionibus quas illic ipsi nouiter creauere subesse, nullam inter laicos et clericos aut ecclesias differentiam faciendo. Negotia uero ecclesiastica que uel apostolice commissionis auctoritate, uel iurisdictionis ordinarie ratione, a uiris ecclesiasticis sunt tractanda, sine licentia sua terminari non sinunt: que si forsan preter uoluntatem eorum decisa fuerint, quod statuitur non seruatur. Qui etiam propriis episcopis inconsultis abbatias,  ecclesias ac prebendas, nec non etiam quelibet ecclesiastica beneficia laicis et clericis indifferenter tribuunt sicut uolunt, et uacantes ecclesias per proprium ordinari prelatum minime permittentes, canonicos quoque in nonnullis ecclesiis intrudere non uerentur, excommunicatos tam clericos quam et laicos in sua pertinacia confouendo. Cumque dudum ad bellum contra Michalicium processuri, recipientes corpus et sanguinem Iesu Christi, omnes pariter promisissent, quinimo per uotum obligauerint se solemne, quod de ipso prelio redituri, decimas ecclesiis suis soluerent, et subditos suos tam Latinos quam Grecos cogerent ad soluendum: id postmodum efficere non curarunt. Quocirca fraternitati uestre per apostolica scripta  mandamus quatenus Latinos huiusmodi, ut decimas ecclesiis suis soluant, sicut ex communi iure ac speciali quoque uoto tenentur, nec non etiam super uniuersis prenotatis abusibus a sua presumptione desistant, monere prudenter et efficaciter inducere procuretis, ipsos ad hoc, si opus fuerit, per censuram ecclesiasticam appellatione remota, sicut iustum fuerit, compellentes. Si quid autem recurrerit quod apostolica indigere prouidentia uideatur, illud ad nostram audientiam referatis.

Datum Laterani, II Kal. Nouemb., anno tertio decimo.



CLXII. EISDEM. Super eodem. 


uenerabilis frater noster archiepiscopus Patracensis in nostra proposuit presentia constitutus quod cum . . . quondam Constanti. imperator abbatiam Pantocraton in urbe Constantinopolitana fecisset, redditum uiginti quinque librarum perperorum, quem antiquitus Patracensis Ecclesia pro quibusdam possessionibus imperiali camere persoluebat, eidem contulit abbatie: sed cum, tempore procedente, difficile foret Ecclesie memorate pro possessionibus ipsis quantitatem exsoluere pretaxatam, ad hanc demum compositionem cum eadem abbatia deuenit ut pro possessionibus predictis quinque tantummodo libras perperorum sibi redderet annuatim, et sic possessiones easdem recuperauit et habuit  usquequo in Achaiam intrauere Latini, per quos illis fuit contra iustitiam destituta. Unde nobis idem archiepiscopus supplicauit ut detentores predictarum possessionum restituere cogeremus easdem Ecclesie Patracensi sub prescripto quinque librarum redditu retinendas. Quia igitur nobis non constitit de premissis, fraternitati uestre per apostolica scripta mandamus quatenus uocatis quos propter hoc noueritis esse uocandos, audiatis causam, et appellatione remota fine debito terminetis, facientes quod decreueritis per censuram ecclesiasticam firmiter obseruari. Testes autem qui fuerint nominati, si se gratia, odio, uel timore subtraxerint, censura simili appellatione remota cogatis  ueritati testimonium perhibere. Nullis litteris ueritati et iustitie preiudicantibus a sede apostolica impetratis.

Datum Laterani, Iu Kal. Nouembris, pontificatus nostri anno tertio decimo.



CLXIII. EISDEM. Eiusdem argumenti. 

 Querelam uenerabilis fratris nostri archiepiscopi Patracensis recepimus continentem quod cum nobiles uiri Guiardus et Guillelmus quidquid iuris habebant in feudo quod in Constantinopolitane  urbis acquisierant captione, uni eorum octingentis ob hoc perperis ab eadem archiepiscopo persolutis, Patracensi Ecclesie contulissent, nobilis uir Gaufridus de uilla-Arduini Achaie dominus feudum ipsum auferens Ecclesie memorate, illud cuidam militi pro sua uoluntate concessit. Ideoque fraternitati uestre per apostolica scripta mandamus quatenus tam eumdem Gaufridum quam prefatum militem ad restituendum idem feudum, sicut iustum est, cum fructibus inde perceptis Ecclesie supradicte monere prudenter et efficaciter inducere procuretis, ipsos ad hoc, si opus fuerit, per censuram ecclesiasticam appellatione remota cogentes. Testes autem, etc.

Datum, ut in alia per totum.



CLXIu. EISDEM. Super eodem. 


Exposuit nobis uenerabilis frater noster archiepiscopus Patracensis quod cum a prima institutione Patracensis Ecclesie in ecclesia beati Theodori archiepiscopalis consueuerit sedes esse, in qua noui pontifices primo inthronizari solebant, ac certam ibi mansionem nec non etiam sepulturam habere, edificato castro circa ipsam, non solum ossa tumulatorum ibi pontificum sunt effossa, uerum etiam sedes eadem ipsi archiepiscopo est ablata. Unde nobis humiliter supplicauit ut detentores predicte  sedis ad eius restitutionem compelli et Ecclesie ipsi competens spatium in circuitu dimitti libere mandaremus. uolentes igitur archiepiscopo memorato in Ecclesie sue iure, sicut tenemur, adesse, fraternitati uestre per apostolica scripta mandamus quatenus detentores predictos ad restitutionem prefate sedis, prout iustum fuerit, sublato cuiuslibet contradictionis et appellationis obstaculo compellentes, faciatis in canonico circa ipsam spatio prouideri.

Datum, ut in aliis.



CLXu. ARCHIEPISCOPO PATRACENSI. Eiusdem argumenti cum epistola 163. 


Iustis petentium desideriis dignum est nos facilem prebere consensum, et uota que a rationis tramite non discordant effectu prosequente complere. Eapropter, uenerabilis in Christo frater, tuis iustis precibus inclinati, concessionem Dimossarii Patracensis et totius Autumpne ac omnium casalium de Exafilina, que nobiles uiri Guiardus et Guillelmus in captione Constantinopolis acquisisse noscuntur, Ecclesie Patracensi liberaliter factam ab ipsis, sicut pie ac prouide facta est, tibi ac per te ipsi Ecclesie auctoritate apostolica confirmamus et presentis scripti patrocinio communimus. Nulli ergo omnino  hominum liceat hanc paginam nostre confirmationis infringere uel ei, etc., usque incursurum.

Datum Laterani, III Kalend. Nouembris, pontificatus nostri anno tertio decimo.



CLXuI. DECANO, ARCHIDIACONO DE LOSEO, ET MAGISTRO HUGONI CANONICO CABILONENSI. De libero accessu laicorum ad ordinem Cisterciensem. 

Dilecti filii abbas et conuentus Cisterciensis transmissa nobis petitione monstrarunt quod quidam rectores ecclesiarum prouincie Lugdunensis ab eis qui uiui et incolumes ad eorum ordinem transeunt, sibi fieri exigunt testamentum, et in eos quos iidem  relinquunt in seculo, propter hoc ecclesiastica exercent censuram, ac capitulum illud quo eis a sede apostolica indulgetur ut licite liberos et absolutos a seculo fugientes recipiant interpretantes sinistre, asserunt eos, licet alias absoluti existant et liberi, sine ipsorum licentia non posse ad religionem transire, pro eo quod iure parochiali eisdem obligati tenentur. Quocirca discretioni uestre per apostolica scripta precipiendo mandamus quatenus presumptores predictos a presumptione huiusmodi, monitione premissa, per censuram ecclesiasticam sublato appellationis obstaculo compescatis. Quod si non omnes, etc., duo uestrum, etc.

Datum Laterani, IX Kalend. Nouembris, pontificatus nostri anno tertio decimo.



CLXuII. PATRACENSI ARCHIEPISCOPO. De sustentatione balliui. 


 Cum S. balliuo quondam tuo, qui pro eo quod iura Ecclesie tue fideliter defendebat, non solum naso est mutilatus, uerum etiam graues alias iacturas incurrit, de bonis Ecclesie tue disponas liberaliter prouidere, sicut ex tua insinuatione didicimus, nos in hac parte pium tuum propositum in Domino commendantes, fraternitati tue presentium auctoritate mandamus quatenus de bonis Ecclesie tue sibi ad sustentationem suam decenter prouidere procures.

 Datum Laterani, Nonis Nouembris, anno tertio decimo.



CLXuIII. ABBATI ET CONuENTUI ALTAECUMBAE. De monachis mittendis ad archiepiscopum Patracensem. 

Cum nobilis uir Gaufridus de uilla-Arduini dominus Achaie ad suggestionem uenerabilis fratris nostri Patracensis archiepiscopi, sicut ipse proposuit coram nobis, multas possessiones et alia bona uobis duxerit concedenda, de quibus conuentus ualeat sustentari, deuotioni uestre per apostolica scripta mandamus quatenus huiusmodi propositum prompto prosequentes fauore, conuentum de fratribus uestris  eidem archiepiscopo, in suis deducendum expensis, propter hoc assignare curetis.

Datum, ut in alia.



CLXIX. NOBILI uIRO GAUFRIDO PRINCIPI ACHAIAE. De munienda ecclesia Patracensi. 

Ad tuitionem ecclesiarum tanto te intendere conuenit quanto ex hoc Regi regum dignosceris complacere. Cum igitur Ecclesia Patracensis, in maris littore constituta, incursibus pateat piratarum, et uenerabilis frater noster Patracensis archiepiscopus eam intendat edificiis necessariis communire, ut clerici et seruitores ipsius tute ibidem ualeant commorari, nobilitatem tuam rogamus attentius et  monemus, per apostolica tibi scripta mandantes quatenus super hoc archiepiscopum non impedias memoratum. Alioquin uenerabilibus fratribus nostris Larisseno archiepiscopo et episcopo Cithoniensi damus nostris litteris in mandatis ut te ad hoc, monitione premissa, per censuram ecclesiasticam, appellatione remota, iustitia mediante, compellant.

Datum, ut in alia.

Scriptum est ipsis super hoc.



CLXX. LARISSENO ARCHIEPISCOPO, ET EPISCOPO CITHONIENSI. Ut archiepiscopus Patracensis fruatur terra de Larsa. 

Ex insinuatione uenerabilis fratris nostri archiepiscopi Patracensis accepimus quod, cum bone memorie  Willelmus Campaniensis, dudum in Apuliam transiturus, nobilem uirum, Hugonem de Cham. suum balliuum et procuratorem fecerit generalem, promittens firmiter ut quidquid disponeret uel donaret, ratum haberet et firmum, sigillum sibi proprium committendo, idem Hugo positus in extremis terram de Larsa Ecclesie Patracensi reliquit, et licet id postmodum nobilis uir Gaufridus princeps Achaie approbasset, spontanea uoluntate dictum archiepiscopum de terra illa inuestiens coram multis, cum tamen idem archiepiscopus ad percipiendos fructus illius terre suum destinasset balliuum, nobilis uir P. de Becciniaco, asserens se terram ipsam auctoritate principis possidere, balliuum ipsum fructus  percipere non permisit, eosdem occupans pro sue arbitrio uoluntatis. Quocirca fraternitati uestre per apostolica scripta mandamus quatenus principem et nobilem memoratos, ut ab eiusdem archiepiscopi super hoc indebita molestatione desistant, permittentes eumdem terram ipsam pacifice possidere, ac eidem de fructibus perceptis ex ea satisfactionem idoneam exhibentes, monere prudenter et efficaciter inducere procuretis, ipsos ad hoc, si necesse fuerit, per censuram ecclesiasticam appellatione remota, sicut iustum fuerit, compellentes. Testes autem qui fuerint nominati, etc.

Datum Laterani, Nonis Nouembr., pontificatus nostri anno tertio decimo.



CLXXI. EISDEM. De satisfactione facienda archiepiscopo Patracensi. 


 Conquestionem uenerabilis fratris nostri Patracensis archiepiscopi recepimus continentem quod C. miles et quidam socii sui Patracensis diecesis in domum suam nequiter irruentes, manus in ipsum temerarias iniecerunt, ac balliuum suum, quem inter brachia contra eorum seuitiam tuebatur, per uiolentiam capientes, pro eo quod iura Ecclesie fideliter defensabat, nasum ei crudeliter amputarunt. Per ipsius quoque militis seruientes idem archiepiscopus captus fuit, et per quinque dies in carcere  diro retentus, multis alias eidem ab eodem milite ac suis complicibus damnis et iniuriis irrogatis. Quocirca fraternitati uestre per apostolica scripta mandamus quatenus dictum militem et alios, ut eidem archiepiscopo super datis damnis et irrogatis iniuriis satisfactionem exhibeant competentem, monitione premissa, per censuram ecclesiasticam appellatione remota cogatis. Testes autem, etc.

Datum, ut in alia.



CLXXII. EISDEM. De reuerentia exhibenda prelatis. 

 uenerabilis frater Patracensis archiepiscopus proposuit coram nobis, quod domini terre illius, pro eo quod sacerdotes et monachos Grecos angariare nituntur, eosdem non permittunt sibi et aliis Latinis prelatis debitam obedientiam et reuerentiam exhibere in animaruum suarum dispendium et grauamen. Quocirca fraternitati uestre per apostolica scripta mandamus quatenus dictos dominos, ut ab huiusmodi presumptione desistant, monitione premissa, per censuram ecclesiasticam appellatione remota, sicut iustum fuerit, compellatis. Testes autem, etc.

Datum Laterani, uIII Idus Nouembris, anno tertio decimo.



CLXXIII. EISDEM. Ut possessiones restituantur Ecclesie Patracensi. 


Cum nonnulle possessiones ac iura et pertinentie quas Grecorum temporibus habuit Ecclesia Patracensis, quarum etiam possessione in ingressu Latinorum in Achaiam gaudebat, eidem per Latinos asserantur esse subtracta, fraternitati uestre apostolica scripta mandamus quatenus detentores earum, ut ipsas restituant uenerabili fratri nostro archiepiscopo Patracensi, monere prudenter et efficaciter inducere procuretis, ipsos ad hoc, si opus fuerit,  per censuram ecclesiasticam appellatione postposita compellentes.

Datum ut in alia.



CLXXIu. MONOTHONENSI ET AMICLIENSI EPISCOSPIS. De piis legatis Ecclesie Patracensis. 

uenerabilis frater noster Patracensis archiepiscopus nobis exposuit conquerendo quod domini terre illius Ecclesie sue diecesis ea que a Christi fidelibus in ultima uoluntate legantur, eisdem contra iustitiam auferre presumunt in suum et Ecclesie preiudicium et iacturam. Quocirca fraternitati uestre per apostolica scripta mandamus quatenus dictos dominos, ut ab huiusmodi presumptione desistant,  monere prudenter et efficaciter inducere procuretis, ipsos ad hoc, si opus fuerit, per censuram ecclesiasticam, sicut iustum fuerit appellatione postposita compellentes. Testes autem, etc.

Datum Laterani, Nonis Nouembris, pontificatus nostri anno tertio decimo.



CLXXu. DE CLAROMARISCO ET DE LONGOuILLARI ABBATIBUS CISTERCIENSIS ORDINIS, ET DECANO MOSTEROLI, MORINENSIS ET AMBIANENSIS DIeCESUM. De reformatione monasterii S. Iudoci  . 

Sicut per uestras nobis, filii abbates, litteras intimastis, cum uobis dederimus in mandatis ut ad  monasterium Sancti Iudoci supra mare personaliter accedentes, corrigeretis in capite ac in membris que limam correctionis exposcerent, uos, filii abbates, te, fili decane, tuam absentiam excusante, accedentes ad locum, nostris obtemperantes mandatis, tam abbatem quam uniuersum capitulum inuenistis, duobus duntaxat exceptis, Ingelranno et Clalbordo monachis, qui cum essent suis exigentibus culpis per abbatem et conuentum ipsius loci excommunicationis uinculo innodati, duos alios seducentes, quos uiros perniciosos, rebelles, et contumaces attestatione plurium didicistis, reiecto habitu monachali contumaciter recesserunt, correctione domus nullatenus exspectata. uos autem capitulo conuocato, cum abbas iuxta mandatum uestrum  uniuersis et singulis fratribus in uirtute obedientie ac animarum suarum periculo iniunxisset ut super conuersatione ipsius et statu Ecclesie dicerent ueritatem, uos singulariter examinantes eosdem super his que personam contingebant abbatis, laudabile omnium testimonium inuenistis; sed laudabilius iuxta nonnullorum assertionem inuenissetis, si se circa quosdam peruersos et contumaces seuerius habuisset. Inuenistis preterea sub eiusdem abbatis regimine, qui oppressiones multiplices est perpessus, imminutum Ecclesie debitum et redditum augmentatum, et tam in edificiis quam aliis necessariis domus expensas factas, sicut oculata fide perpenditur,  que usque ad mille librarum Parisiensium summam excrescunt. Conuentui quoque, qui maior est solito, ac hospitibus et pauperibus abundantius et honestius quam consueuerit prouidetur. Licet autem omnibus inquisitis quedam, prout expedire uidistis, ibidem curaueritis ordinare, quia tamen ineuitabilis necessitas uos trahebat accedendi ad capitulum generale, de nonnullis disponere in uestro reditu statuistis. Cum autem abbas et monachi supradicti propter hoc ad sedem apostolicam accesissent, et iidem monachi humiliter petiissent absolui per uenerabilem fratrem nostrum Nicolaum Tusculanum episcopum, recepto prius ab eis corporaliter iuramento iuxta formam Ecclesie ipsis fecimus beneficium absolutionis impendi. Quia uero in multis  eosdem culpabiles deprehendimus, nec speratur quod ipsis presentibus idem locus debita possit pace gaudere, de concilio fratrum nostrorum eos ad uos remittendos duximus in districtioribus monasteriis singulariter collocandos, in quibus in humilitate spiritus sua possint peccata deflere. Quocirca deuotioni uestre per apostolica scripta mandamus quatenus eisdem ad uos redeuntibus iniungatis sub debito prestiti iuramenti, et eos si opus fuerit, per censuram ecclesiasticam appellatione postposita compellatis ut ad loca que singulis deputaueritis transeant, uicturi regulariter in eisdem. Abbates quoque ac monachos eorumdem locorum ad suscipiendum eos censura simili, si necesse fuerit, appellatione remota cogatis. uolumus nichilominus  et mandamus ut ad sepedictum monasterium accedentes, corrigatis diligentissime quidquid adhuc inueneritis corrigendum, et ita, Deum habentes pre oculis, ordinetis ut locus ipse debita de cetero ualeat tranquillitate letari. Nullis litteris ueritati et iustitie preiudicantibus, etc. Quod si non omnes, etc., duo uestrum ea, etc.

Datum Laterani, uI Idus Nouembris, pontificatus nostri anno tertio decimo.



CLXXuI. ABBATI ET CONuENTUI MONASTERII SANCTAE MARIAE DE CARRAZETO CISTERCIENSIS ORDINIS. Confirmat concessionem regis Legionensis. 

 Charissimus in Christo filius noster A., rex Legionensis illustris, suis nobis litteris intimauit quod cum castrum de uentosa, ex parte in possessionibus monasterii uestri situm, quod desertum fuerat ab antiquo, reedificare ac in eodem populum congregare cepisset, idem attendens quod castro populato predicto, tam uos quam alia loca religiosa uicina et uille nichilominus adiacentes ex eo paterentur non modicam lesionem, penitentia ductus, destitit ab incepto, uobis et aliis locis religiosis ac adiacentibus uillis concedens ne unquam in posterum ibidem populus collocetur, super hoc uobis et aliis fieri faciens publicum instrumentum. Qui etiam  nobis humiliter supplicauit ut ad stabilitatem perpetuam concessionem ipsius apostolico dignaremur munimine roborare. Nos igitur paci et quieti monasterii uestri prouidere uolentes, ac deuotionem regiam commendantes, concessionem eamdem ad perpetui roboris firmitatem auctoritate apostolica confirmamus et presentis scripti patrocinio communimus. Nulli ergo, etc., nostre confirmationis infringere uel ei, etc., usque incursurum.

Datum Laterani, uI Kal. Nouembris, anno tertio decimo.



CLXXuII. ADULPHO QUONDAM COLONIENSI ARCHIEPISCOPO. Conceduntur ei quedam gratie. 

  Ad hoc exemplaria celestis imaginis in diuinis uoluminibus sunt descripta ut ea non solum uenerari curemus, sed etiam imitari, non tam auditores uerborum quam rerum factores effecti; quia non auditores legis, sed factores, iusti sunt apud Deum. Sacra quippe Scriptura docente, didicimus quod in arca federis Domini cum tabulis legis uirga continebatur et manna; quoniam in pectore summi pontificis, quod per arcam federis designatur, cum scientia legis diuine debet uirga correctionis et manna dulcedinis contineri, ut sciat uulneribus sauciati oleum infundere super uinum, et quem nouit ex rigore percutere, sciat etiam ex benignitate sanare, humiliando superbos et humiles erigendo. Hinc est igitur quod licet in eo non parum deliqueris  quod sine nostra licentia speciali, quin etiam contra nostram prohibitionem expressam, Ottone dimisso, adhesisti Philippo; quia tamen impositam tibi propter hanc culpam a sede apostolica disciplinam patienter hactenus et humiliter supportasti, dignam pro meritis penitentiam peragendo, ac per hoc quod idem Otto contra nos indigne se gerit, qui eum toto conamine studuimus promouere, ualidissime presumatur quod etiam contra te indigne se gessit, qui promotionis ipsius inter homines fueras prima causa, post rigorem iustitie tibi rorem misericordie instillare uolentes, fraternitati tue auctoritate presentium indulgemus ut cum de mandato nostro non fueris a pontificali ordine degradatus,  sed ab officio tantum pontificali remotus, liceat tibi cum pontificalibus celebrare, paleo duntaxat excepto, et ex permissione pontificis uel abbatis in cuius diecesi uel cenobio fueris constitutus, clericos uel monachos tibi canonice presentatos ad minores ordines promouere, benedicere uestes, et uasa sacrare. In quibus omnibus illam te custodire uolumus honestatem et modestiam adhibere ut scandalum euitando sic interdum prodesse possis aliquibus ut nullis omnino uelis obesse. Ad hec etiam tibi concedimus ut si citra curam pontificalis officii euocatus fueris ad aliquam ecclesiasticam dignitatem, licenter illam assumas; sed, si ad presulatum fueris postulatus,  illium suscipere non presumas nisi de alia Romani pontificis indulgentia speciali, qui super hoc suo discreto consilio prouidebit quod uiderit expedire. Tu ergo talem te studeas in omnibus exhibere ut gratie tibi facte aut etiam faciende non reddaris ingratus, sed ad hec et alia forte maiora dignus et idoneus comproberis. Nulli ergo, etc., nostre concessionis, etc. Si quis autem, etc., usque incursurum.

Datum Laterani, II Id. Nouemb., anno tertio decimo.



CLXXuIII. MAGISTRIS PALMARIO ET RICARDO CANONICIS LUCANIS. De presbytero contra sententiam latam tergiuersante. 

Inter dilectos filios plebanum et clericos de uilla Basilica ex una parte ac forensem presbyterum  Lucane diecesis ex altera super ecclesia Sancti Genesii de Bellio dudum questione suborta, cum dilecti filii prior et magister Zenobius subdiaconus noster canonicus Sancti Fridiani Lucani de nostro eam examinassent mandato, tandem de meritis ipsius sufficienter instructi, electionem rectoris ipsius Ecclesie, cum aliis que in eorum sententia continentur, plebi supradicte uille adiudicare curarunt, dictum presbyterum ab eadem sententialiter remouentes. Quin cum ab eorum sententia nostram audientiam appellasset, ei demum in nostra presentia constituto dilectum filium Angelum subdiaconum et capellanum nostrum concessimus auditorem. Et quia quedam, que contra prelibatam sententiam opponebat, asseruit  se coram eo probare non posse, idem subdiaconus probationes suas recipiendas Pratensi preposito suoque college commisit, nichilque coram ipsis probato, partes denuo ad ipsius subdiaconi presentiam redierunt. Et predictorum plebani et clericorum procuratore petente prefatam sententiam confirmari, eo quod idem presbyter in probatione defecerat obiectorum; ipso autem presbytero in contrarium asserente quod probationes suas producere coram eodem preposito et collega ipsius ex causa rationabili recusarat, eo quod contra mandatum suum procurator eius conuenerat in iudicem in quem non debuit conuenire, subdiaconus ipse, ad conuincendam eius astutiam, alias ei duxit inducias concedendas, infra quas probaret, si uellet, coram aliis  iudicibus ea que coram prioribus non probarat. Super quo dictus presbyter apud subdiaconum memoratum, proprio procuratore dimisso, recessit. Sed huiusmodi procurator, licet uellet in iudices conuenire, litteras tamen accipere denegauit.

Interim autem sepefato presbytero in urbe callide latitante, procurator supradicte plebis apud subdiaconum sepedictum diu fatigatus instabat ut procederet contra illum; sed respondente ipso quod iam esset officio suo functus, dilectus filius Alatrinus subdiaconus et capellanus noster denuo sibi concessus auditor a nobis citari iussit presbyterum memoratum; eoque coram ipso minime comparente, eum nec procurator eius sepius requisitus litteras uellet accipere deferendas ad iudices coram quibus  obiecta contra sententiam probarentur, premissa nobis ex ordine recitauit. Nos autem priori Sancte Reparate ac M. canonico Lucanis iniunximus ut eamdem sententiam, quemadmodum erat iusta, exsecutioni mandarent. Sed idem presbyter ex illa clausula, quemadmodum erat iusta, diffugii occasionem assumens, ad sedem apostolicam appellauit. Propter quod sententia ipsa non exstitit exsecutioni mandata. Cum autem postea coram dilecto filio G. subdiacono et capellano nostro ad impugnandam supradictam sententiam quasdam exhibuisset litteras uenerabilis fratris nostri episcopi Florentini, ex quibus colligi uidebatur quod predictus magister Zenobius tempore late sententie fuerat excommunicationis sententia innodatus, litteris tamen circa  tenorem atque sigillum appensum habitis manifeste suspectis, pronuntiauit subdiaconus antedictus de consilio sapientium sepedictum presbyterum, qui diutius super ipso negotio litigando huiusmodi litteras nunquam duxerat exhibendas, contra supradictam sententiam nullatenus ulterius audiendum; perpetuum super hoc eidem silentium imponendo. Et licet eidem presbytero ab ipsa sententia prouocanti dilectus filius S. subdiaconus et capellanus noster fuerit post hec concessus auditor, nunquam tamen per se aut procuratorem idoneum, exspectatus diutius, comparuit coram eo. Nuper etiam, licet quidam laicus, cui pro presbytero memorato clamanti dilectum filium Rainaldum acolythum et capellanum nostrum concessimus auditorem,  quoddam coram eo exhibuerit instrumentum, in quo in uerbo ueritatis idem presbyter fatebatur se illa corporis infirmitate grauatum quod sedem non poterat apostolicam uisitare, ad defensionem tamen illius nichil aliud allegauit. uolentes igitur finem imponi huiusmodi controuersie toties suscitate, ne sepedictus presbyter lucrum de tanta tergiuersatione reportet, discretioni uestre per apostolica scripta mandamus quatenus eumdem presbyterum contra dictam sententiam nullatenus audientes, sententiam ipsam appellatione remota exsecutioni mandetis, contradictores per censuram ecclesiasticam compescentes.

Datum Laterani, XuI Kalend. Decembris, anno tertio  decimo.



CLXXIX. COMPOSTELLANO ARCHIEPISCOPO. De reducendis monialibus in monasterium de Lorbano. 

Causam, que uertebatur inter abbatem et monachos de Lorbano ac illustrem reginam Tarasiam, post multas commissiones tibi duximus delegandam: qui diligenter in illa procedens, eam nobis remisisti sufficienter instructam. Nos igitur utriusque partis attestationibus et allegationibus intellectis, ita duximus sententialiter prouidendum, ut quia constitit nobis prefatos abbatem et monachos per uim et metum fuisse coactos monasterium de Lorbano  deserere disponendum predicte regine, que, sicut conata fuerat ab initio, sic demum quasdam in illud monachas introduxit, quas tanquam propriam familiam ibi continet et gubernat, illis honeste remotis ab ipso, iidem abbas et monachi reducantur in illud et restituantur ad plenum, ita quod eius bona dilapidare non possint, debitis tamen ab ipsa regina solutis que propter iustas et moderatas expensas necessario contraxerunt. Cum autem plenam fuerint restitutionem adepti, quia probatum est euidenter predictum monasterium per eosdem abbatem et monachos multis et magnis criminibus irretitos in spiritualibus et temporalibus esse collapsum, ipsi de illo protinus excludantur, et per monasteria que bene sint ordinata singuli  collocentur, ut et locus inquinatus ab ipsis ab eorum spurcitiis emundetur, et ipsi in locis aliis dignam agant penitentiam pro peccatis; quatenus, hac adhibita prouidentia, nec libertas ecclesiastica per secularem insolentiam ancilletur, nec enormes excessus remaneant incorrecti. Monasterio denique sic uacante, si sepedicta regina feruore religionis accensa uoluerit illud, a debitis liberando, tam in officinis quam aliis necessariis taliter preparare quod conuentus quadraginta monialium possit in eo secundum statuta Cisterciensis ordinis congrue sustentari, moniales predicte de nostra licentia reducantur in illud, et secundum institutiones predicti ordinis disponantur. Alioquin per honestos  monachos nigri ordinis de diuersis monasteriis assumendos idem monasterium reformetur. uolentes igitur ut hec que prouide sunt statuta per sollicitudinem tuam fideliter impleantur, fraternitati tue, de qua plenam fiduciam obtinemus, per apostolica scripta precipiendo mandamus quatenus ea sublato cuiuslibet contradictionis et appellationis obstaculo facias adimpleri, contradictores, si forsitan apparuerint, siue mulieres fuerint, siue uiri, per censuram ecclesiasticam compescendo. Quod si predicti abbas et monachi secundum prescriptam formam redire noluerint, tu in ceteris mandatum apostolicum prosequaris.

Datum Laterani, XuII Kal. Decembris, anno tertio decimo.



CLXXX. NOBILI MULIERI BLANCHAE  COMITISSAE CAMPANIAE. Confirmatur compositio facta cum rege. 


Iustis petentium desideriis dignum est nos facilem prebere consensum, et uota que a rationis tramite non discordant effectu prosequente complere. Eapropter, dilecta in Christo filia, tuis iustis postulationibus grato concurrentes assensu, compositionem inter te ac carissimum in Christo filium nostrum Philippum regem Francorum illustrem super custodia nati tui  , et ab ipso nato eidem regi hominio  faciendo, et quibusdam aliis articulis initam, sicut prouide facta est et ab utraque parte  sponte recepta et iuramento firmata  , et in authenticis exinde confectis plenius continetur, auctoritate apostolica confirmamus et presentis scripti patrocinio communimus. Nulli ergo, etc., nostre confirmationis, etc. Si quis autem, etc., usque incursurum.

Datum Laterani, X Kal. Decembris, anno tertio decimo.



CLXXXI. EPISCOPO TIBURTINO. Quod filius censendus est quem pater et mater publice recognouerunt.

 Per tuas  nobis litteras intimasti  quod cum T. Tiburtinus ciuis quamdam per septennium habuerit concubinam  , nec prolem interim susceperit ex eadem, ac ipsa postmodum diuertens ab eo, ad ipsum post non multum temporis rediisset, filium quem reuersa in domum ipsius peperit, ex eo se asseruit suscepisse. Qui licet a principio dixerit illum nequaquam filium suum esse, cum mulier illa per septennium eidem cohabitans ex eo minime concepisset, mulieris tandem et aliorum deuictus instantia, eum suum filium recognouit, Rainaldum eum nomine appellando. Cum autem idem Rainaldus ad uirilem peruenisset etatem, ac domum Saturnelle sororis ipsius T. frequentaret, que ipsum nepotem suum publice nominabat, et Sophiam ipsius Saturnelle filiam, cum qua quotidianam  conuersationem  habuerat, in uinea inuenisset, arrhauit  et carnaliter cognouit eamdem. Quod cum peruenisset ad notitiam Saturnelle, acriter increpauit urtumque; et apud se filiam retinens, supradictum R. remouit a domo. Cum autem mater ipsius Rainaldi accepisset quod  pater eiusdem Sophie dicto R. grauiter minabatur, in ciuitatis platea iurauit publice coram multis quod Rainaldus supradictam Sophiam propinquitatis linea minime contingebat, affirmans sub uirtute prestiti iuramenti se de alio quam de supradicto T. antefatum suscepisse Rainaldum. Cum ergo nos duxeris consulendos an mulieris assertioni standum sit in hac parte, et an memoratus R. supradictam Sophiam habere ualeat in uxorem, insinuatione tibi presentium  respondemus quod cum idem Rainaldus, quem dicta mulier filium dicti T. primitus constanter asseruit, et ille, ipsius precipue deuictus instantia, ipsum suum filium publice recognouit, filius dicti T. nominatus communiter fuerit et habitus ab ambobus, eiusdem mulieris iurationi postmodum in contrarium prestite non est standum  , cum nimis indignum sit, iuxta legitimas sanctiones  , ut quod  sua quisque uoce dilucide protestatus est, id in eumdem casum proprio ualeat testimonio infirmare. Unde apparet per consequentiam quod predictus R. memoratam Sophiam, cuius prima facie presumitur consobrinus, habere non potest aliquatenus in uxorem.

Datum Laterani, u. Kal. Decembris, pontificatus  nostri anno tertio decimo.



CLXXXII. ABBATI SANCTI uICTORIS, CANCELLARIO, ET DECANO SANCTI MARCELLI PARISIENSIS. Confirmatur epistola 147 libri XII. 

Cum causam, que inter monasterium Sancti Martini de Campis et archipresbyterum ecclesie Sancti Iacobi Parisiensis, cuius ius patronatus ad ipsum monasterium pertinet, super medietate prouentuum eiusdem ecclesie, quam in ea sibi monasterium uindicabat, dilecto filio abbati Sancti Ioannis de ualleia, archidiacono et cantori Carnotensibus olim  duxerimus commitendam, ipsi demum de meritis cause redditi certiores, habito prudentum consilio, supradictum archipresbyterum ad reddendum annuatim monasterio antefato medietatem omnium  prouentuum ecclesie Sancti Iacobi condemnarunt. Super qua sententia cum tam coram iudicibus delegatis a nobis quam coram nobis diutius fuerit litigatum, nos demum iis que utraque pars proposuit intellectis, de fratrum nostrorum consilio sententiam predictorum iudicum approbantes, archipresbyterum antedictum super medietate omnium prouentuum ecclesie sue annuatim monasterio Sancti Martini reddenda sententialiter meminimus condemnasse, dilectis filiis abbati et priori Sancti Germani de Pratis et magistro Roberto de Corzon canonico Parisiensi nostris dantes litteris in mandatis ut quod fuit a nobis sententialiter diffinitum facerent appellatione remota inuiolabiliter obseruari, contradictores per censuram ecclesiasticam compescendo.  Cum autem archipresbyter, sicut exsecutores ipsi per suas nobis litteras intimarunt, sepedictam prouentuum medietatem monasterio integraliter soluere detrectaret, et ad querimoniam monasterii eius sepius iteratam ipsi archipresbyterum pluries monuissent ut apostolico mandato parendo, a monasterii super hoc inquietatione cessaret, ac eidem satisfaceret de subtractis, et id postea sub excommunicationis pena et sepe mandassent, quia tamen archipresbyter, eorumdem monitis uilipensis, nostre presumebat sententie obuiare, parochianos suos contra monachos Sancti Martini ad ecclesiam Sancti Iacobi pro suis accedentes iustitiis nequiter incitando, eum excommunicationis uinculo innodarunt, facientes per dilectum filium archidiaconum  Parisiensem in uniuersis Parisiensibus ecclesiis excommunicatum publice nuntiari. Unde, cum nuper idem archipresbyter ad nostram presentiam accessisset, recepto ab ipso corporaliter iuramento, iuxta formam Ecclesie ipsi fecimus beneficium absolutionis impendi, firmiter iniungentes eidem sub debito prestiti iuramenti ut medietatem omnium prouentuum ecclesie Sancti Iacobi, nulla prorsus uel pro expensis uel pro alia causa deductione facta, reddat integraliter annuatim monasterio memorato. Quocirca discretioni uestre per apostolica scripta mandamus quatenus faciatis idem sublato appellationis obstaculo adimpleri, contradictores, si qui fuerint, uel rebelles per censuram ecclesiasticam  compescentes: ita uidelicet quod si dictus archipresbyter mandato nostro presumpserit ulterius obuiare, tam pro periurio quam pro presumptione huiusmodi ipsum appellatione remota pena canonica  castigetis. Quod si non omnes, etc., duo uestrum ea, etc.

Datum Laterani II. Kal. Decembris, anno tertio decimo.



CLXXXIII. ARCHIEPISCOPIS ET EPISCOPIS PER HISPANIAM CONSTITUTIS. De subsidio prestando regibus aduersus Sarracenos. 

 Significauit nobis dilectus filius Fernandus primogenitus karissimi in Christo filii nostri Aldefonsi illustris regis Castelle quod ipse militie sue primitias omnipotenti Deo desiderans dedicare, ad exterminandum inimicos nominis Christiani de finibus hereditatis ipsius, quam impie occuparunt, intentionis studium toto conamine satagit impertiri, suppliciter postulans et deuote requirens ut ei ad  hoc opus fideliter consummandum et nos ipsi apostolicum impendamus suffragium et ab aliis faciamus opportunum subsidium exhiberi. Nos igitur pium eius propositum in Domino commendantes, fraternitati uestre per apostolica scripta mandamus quatenus reges et principes uestros, qui non sunt cum illis ad treugas obseruandas astricti, ad opus simile peragendum sedulis exhortationibus inducatis, monentes ex parte Dei et nostra subditos uestros, et in remissionem eis omnium peccaminum iniungentes, quatenus tam prefato primogenito regis Castelle quam aliis regibus et principibus uestris ad hoc opus salubriter intendentibus necessarium impendent auxilium in rebus pariter et personis, ut per hec et alia bona que fecerint, celestis  regni gloriam consequi mereantur. Pari quoque remissione gaudere concedimus peregrinos qui propria deuotione undecunque processerint ad idem opus fideliter exsequendum. Taliter autem studeatis exsequi quod mandamus ut sollicitudo uestra clareat in effectu, nosque deuotionem uestram ualeamus merito commendare.

Datum Laterani, Iu Idus Decembris, anno tertio decimo.



CLXXXIu. CONSTANTINOPOLITANO PATRIARCHAE. Ne Greci faueant Michalicio. 

Ex litteris karissimi in Christo filii nostri Henrici  Constantinopolitani imperatoris illustris nostro est apostolatui reseratum quod Michalicius, fidelitate quam eidem prestiterat imperatori contempta, hominibus eius minime diffidatis, et spreto nichilominus iuramento quod eidem imperatori et E. fratri eius, cui idem Michalicius filiam suam primogenitam tradiderat in uxorem, prestiterat, A. imperii comestabulum cum militibus et aliis usque centum in dolo capiens, quosdam flagellauit ex ipsis, quosdam retrusit in carcerem, et quibusdam nequiter interfectis, comestabulum ipsum cum tribus aliis et capellano suo, quod est horribile dictu, suspendit in cruce. His autem ad nequitiam postmodum animatus,  Latinorum fretus potentia, qui cupiditate cecati ad ipsum Michalicium confugerunt, castra eiusdem imperatoris obsedit, uillas combussit, et omnes Latinos presbyteros quos capere potuit, et quemdam electum in presulem et etiam confirmatum, fecit capitibus detruncari. Preterea Lascarus,  qui pro imperatore se gerit, stipatus uiribus Latinorum, qui postpositis Dei timore ac hominis reuerentia, spretis etiam stipendiis que idem imperator ipsis poterat exhibere, ab inimicis eius recepere maiora quam ipse illis ualeat erogare, quemdam de principibus eius cepit, et ut dicitur, excoriari fecit eumdem. Quia uero si Greci recuperarent imperium Romanie, terre sancte succursum pene penitus impedirent, ne occasione succursus ipsius  iterum perderent locum et gentem, cum et antequam idem imperium a Grecis translatum fuerit ad Latinos, ipsi a nobis sepe moniti et rogati nunquam terre sancte uoluerint subuenire, quin etiam Isachius imperator ob gratiam Saladini fieri fecerit in urbe Constantinopolitana meskitam; et quia si possent exterminare Latinos, in apostasie sue uitio fortius perdurarent in odium Latinorum, quos etiam nunc canes appellant, sicque nouissimus error fieret peior priore, cum submurmurare non cessent quod per apostolice sedis ingenium exercitus Latinorum in Constantinopolim declinauerit captiuandam, fraternitati tue per apostolica scripta mandamus quatenus Latinos diligenter moneas, inducas, et eis sub pena excommunicationis iniungas  ne Grecis, et presertim prefato Michalicio, qui faciendo necari presbyteros laqueum excommunicationis incurrit, contra imperatorem predictum uel fideles ipsius auxilium prebeant uel fauorem, commonens nichilominus imperatorem eumdem ut ipsis congrua stipendia subministret, ne se ad Grecos transferre pre inopia compellantur; illos autem qui tua monitione contempta Grecis contra eumdem imperatorem et fideles ipsius presumpserint adherere, per censuram ecclesiasticam appellatione remota compescere non postponas; ita quod sententias quas propter hoc tuleris in eosdem nullus relaxare presumat, nisi de mandato sedis apostolice speciali.

Datum Laterani, uII Idus Decembris, pontificatus  nostri anno tertio decimo.

In eumdem modum scriptum est archiepiscopis, episcopis, et dilectis filiis uniuersis prelatis Romanie per totum, usque captiuandum, discretioni uestre per apostolica scripta mandamus quatenus, etc., in eumdem fere modum ut in alia, usque compescatis; ita ut si qui propter hoc laqueum excommunicationis incurrerunt, et postmodum redierint ad cor, offerentes se mandatis Ecclesie parituros, auctoritate presentium iuxta formam Ecclesie ipsis absolutionis beneficium impendatis.

Datum Laterani, uII Idus Decembris, anno tertio decimo.



CLXXXu. SALIMBRIENSI EPISCOPO, ET SANCTAE MARIAE DE BLAKERNA ET SANCTI GEORGII DE MANGONIA DECANIS CONSTANTINOPOLITANIS. De unione Ecclesie Medensis cum uerisiensi. 


Cum Ecclesia uerisiensis, que metropolitica est predita dignitate, in redditibus sit exsilis, ne pre nimia paupertate in ea nomen episcopale uilescat, nobis fuit humiliter supplicatum ut Medensem Ecclesiam in eius prouincia constitutam eidem adiungere dignaremur, cum nondum quisquam eius regimini sit prefectus. Quocirca discretioni uestre per apostolica scripta mandamus quatenus si eam  uacare ac de ipsius prouincia esse constiterit, curam eiusdem dilecto filio uarisiensi electo auctoritate apostolica committatis ut eam teneat commendatam donec de illa nos uel successores nostri aliter duxerimus disponendum; ita quod distrahendi uel alienandi quoquo modo possessiones ipsius nullam habeat penitus potestatem, contradictores per censuram ecclesiasticam appellatione postposita compescendo. Quod si non omnes, etc., tu ea, frater episcope, cum eorum altero, etc.

Datum, ut in alia per totum.



CLXXXuI. SALIMBRIENSI EPISCOPO. De diuidendis prouentibus ecclesiasticis. 


 Cum clerici pre nimia paupertate non ualeant, sicut dicitur, apud Constantinopolim remanere, nobis fuit humiliter supplicatum quatenus decimas et quintas decimas inter uenerabilem fratrem nostrum Constantinopolitanum patriarcham et ipsos clericos diuidi congrue faceremus, ut de ipsis ualeant sustentari. Quocirca presentium tibi auctoritate mandamus quatenus, duobus tecum assumptis, quorum unus ab eodem patriarcha et alter ab ipsis clericis eligatur, componas una cum illis super his, si fieri poterit, infra mensem amicabiliter inter eos; alioquin ex tunc tu et illi usque ad aduentum legati, quem ad partes illas in breui  proponimus destinare, super eis auctoritate nostra sublato appellationis obstaculo, de plano, sine strepitu litis, prouide arbitremini quod utrique parti uideritis expedire; ita quod si non omnes potueritis concordare, quod duo uestrum statuerint robur obtineat firmitatis, contradictores per censuram ecclesiasticam appellatione postposita compescendo. Quod si alterutra partium noluerit eligere arbitrium,  tu nichilominus cum eo qui fuerit electus a reliqua prescripto modo procedas.

Datum Laterani, uII Idus Decembris, pontificatus nostri anno tertio decimo.



CLXXXuII. PALENTINO ET BURGENSI EPISCOPIS, ET ABBATI DE MORIMUNDO CISTERCIENSIS ORDINIS. De benedictione monialium et predicatione uetita abbatissis. (Laterani, III Idus Decembris.

 Noua quedam nuper, de quibus miramur non modicum, nostris sunt auribus intimata, quod abbatisse uidelicet in Burgensi et Palentinensi diecesibus constitute moniales proprias benedicunt,  ipsarumque confessiones criminalium audiunt, et legentes Euangelium presumunt publice predicare. Cum igitur id absonum sit pariter et absurdum, nec a nobis aliquatenus sustinendum, discretioni uestre per apostolica scripta mandamus quatenus ne id de cetero fiat auctoritate curetis apostolica firmiter inhibere; quia licet beatissima uirgo Maria dignior et excellentior fuerit apostolis uniuersis, non tamen illi, sed istis, Dominus claues regni celorum commisit.

Datum Laterani, III Idus Decembris, anno tertio decimo.



CLXXXuIII. NOBILI uIRO COMITI TOLOSANO  . Ut hereticos de terris suis eiiciat. 


Non decet tanti nominis uirum super iustis promissionibus suis desistere uel tepere, quin eas sic studiosus adimpleat prout factas sibi desiderat promissiones impleri. Cum igitur de terris tuis hereticos promiseris amouere, miramur non modicum et dolemus quod ipsi adhuc in terris eisdem, sicut accepimus, tua faciente negligentia, ne, te permittente, dixerimus, commorantur. Quia uero preter anime tue periculum, quod ex hoc posses incurrere, graue fame sue dispendium patereris, nobilitatem tuam rogamus, monemus attentius et hortamur, per apostolica tibi scripta mandantes quatenus  exterminare a terris eisdem hereticos, prout te coram nobis promisisse recolimus, non postponas. Alioquin exterminatoribus eorumdem terras ipsorum noueris esse concessas diuino iudicio possidendas.

Datum Laterani, XuI Kalend. Ianuarii, anno tertio decimo.



CLXXXIX. NOBILI uIRO SIMONI COMITI LEICESTRIAE  , DOMINO MONTISFORTIS. Ut censum exigat apostolice sedi debitum. 


Ut tue nobilitatis deuotio, quam expertam habemus in multis, nobis sit semper obnoxior, ea tibi duximus committenda per que nobis et apostolice sedi possis et debeas amplius complacere. Ideoque nobilitati tue, de qua plene confidimus, per apostolica scripta mandamus quatenus cum fideliorem te non possimus in ipsis partibus inuenire, istud onus pro nobis assumas ut censum trium denariorum  quos de unaquaque domo de terra  contra hereticos acquisita sedes apostolica debet recipere annuatim fideliter colligas et reserues, ipsum nobis per fidelem nuntium transmissurus, uel assignaturus eis quibus per nostras litteras tibi duxerimus iniungendum  .

Datum Laterani, Xu Kal. Ianuarii, anno tertiodecimo.



CXC. PHILIPPO ILLUSTRI REGI FRANCORUM. Ut regalia restituat episcopis Aurelian. et Antissiodorensi. 

 Cum alii reges et principes rationes et libertates ecclesiasticas persequuntur, nos, fili carissime,  te illis obiicimus in exemplum quod eas in regno tuo custodis illesas: propter quod et Dominus iustus iudex te ac regnum tuum hactenus custodiuit illesum, quin etiam magnifice augmentauit, nec augmentare ac custodire desistet quandiu tu et heredes tui fideliter curaueritis in hoc laudabili proposito permanere  , quod et apud Deum est meritorium et apud homines gloriosum. Nam, si ad regna uicina pariter et remota oculos tue considerationis extendas, manifeste uidebis quam grauiter Deus illa contriuerit quorum reges et principes rationes et libertates ecclesiasticas infringere presumpserunt. Nuper autem, quod dolentes referimus nostris est auribus intimatum quod tua regalis sublimitas contra uenerabiles fratres nostros Antissiodorensem  et Aurelianensem episcopos indignata rem agi precepit non utique sui moris, sed nec etiam sui iuris, dum eorum saisiri fecisti regalia  , imo etiam quedam alia preter illa; cum nedum de aliquo foris facto confessi fuerint uel conuicti, nec etiam ad satisfaciendum commoniti uel inducti, leui occasione pretensa, quod quidam eorum milites  in tuo exercitu constituti ad locum, quem eos adire preceperas, ire cum aliis noluerunt, absentibus eisdem episcopis per licentiam a te liberaliter impetratam. Et cum tam per seipsos quam etiam per uenerabiles fratres nostros Senonensem  archiepiscopum et cepiscopos  suos tibi humiliter supplicauerint ut faceres eis reddi regalia  sic  subtracta, paratis postmodum curie tue  subire iudicium, sicut in talibus fieri consueuit, tu supplicationes eorum admittere noluisti, sed cogis eos miserabiliter exsulare. Propter quod ipsi de prudentum uirorum consilio terram tuam in eorum diecesibus constitutam supposuerunt ecclesiastico interdicto; sed nec sic potuerunt a te satisfactionem aliquam obtinere: unde coacti sunt apostolicum patrocinium implorare. Quocirca serenitatem tuam rogandam duximus et monendam, in remissionem tibi peccaminum iniungentes, quatenus pro diuini nominis gloria et apostolice sedis honore facias prefatis episcopis subtracta restitui uniuersa, et eos secundum consuetudinem approbatam iuste ac modeste tractari, donando, nobis intercedentibus,  pro Deo et propter Deum, si quam prefati pontifices aduersum te commiserunt offensam, ne hac occasione contingat inter regnum et sacerdotium  scandalum exoriri; quia non in maioribus tibi curabimus grata, fauente Domino, uicissitudine respondere.

Datum Laterani, XuII Kalend. Ianuarii, pontificatus nostri anno tertio decimo.



CXCI. ARCHIEPISCOPO ET SUFFRAGANEIS ECCLESIAE SENONENSIS. Super eodem. 

 Scribimus carissimo in Christo filio nostro Philippo illustri regi Francorum quod cum alii reges et principes rationes et libertates ecclesiasticas persequuntur, nos eumdem regem illis obiicimus in exemplum quod eas in regno suo custodit illesas: propter quod et Dominus iustus iudex ipsum, etc., in eumdem fere modum ut in alia, usque in finem. Quocirca fraternitati uestre per apostolica scripta precipiendo mandamus quatenus prefatum regem ad hoc moneatis prudenter et efficaciter inducatis quod super his Deo et Ecclesie satisfaciat ut tenetur, impendentes, auctoritate nostra suffulti, predictis episcopis in iure suo consilium et auxilium opportunum, ne uigor ecclesiastice libertatis  per noue presumptionis insolentiam uioletur.

Datum, ut in alia per totum.



CXCII. ATHENIENSI, NEOPATRENSI, ET LARISSENO ARCHIEPISCOPIS, ET DAuALIENSI, FERMOPILENSI, AuALONENSI, SYDONIENSI, GASTORIENSI, ET ZARATORIENSI EPISCOPIS, ET THEBANO, CITRENSI, NAZORESCENSI, ET uALACENSI ELECTIS. De resignationibus ecclesiarum factis per nobiles Thessalonicenses. 


Cum a nobis petitur quod iustum est et honestum, tam uigor equitatis quam ordo exigit rationis ut id per sollicitudinem officii nostri ad debitum perducatur effectum. Eapropter, uenerabiles fratres archiepiscopi et episcopi, et dilecti in Domino filii electi, uestris iustis precibus inclinati, resignationem  ecclesiarum, monasteriorum, possessionum cum pertinentiis suis, nec non etiam presbyterorum et ecclesiasticarum personarum cum omni iure suo, quam nobiles uiri principes et barones commorantes a confinio Thessalonicensis regni usque Corinthum in manus uenerabilis fratris nostri Constantinopolitani patriarche, consentiente ac approbante carissimo in Christo filio nostro Henrico Constantinopolitano imperatore illustri , unanimi uoluntate fecerunt, sicut prouide facta est, et uos eam iuste ac pacifice obtinetis, uobis et per uos ecclesiis uestris auctoritate apostolica confirmamus et presentis scripti patrocinio communimus. Nulli ergo,  etc., nostre confirmationis, etc. Si quis autem, etc., usque incursurum.

Datum Laterani XII Kal. Ianuarii, anno tertio decimo.



CXCIII. S. G. POTESTATI, CONSILIARIIS, ET UNIuERSO POPULO PISANIS. Ne Ottoni imperatori excommunicato dent fauorem. 

Per uestras nobis litteras intimastis quod, cum sacrosancte Romane Ecclesie in omnibus et per omnia fidelissimi exstiteritis hactenus, et illesa modis omnibus seruaueritis iura eius, credere non debuimus quod apostolice sedis iura uelletis, sicut  nec conuenit, usurpare, ad cuius honorem atque profectus tanto uos decet intendere quanto ciuitas uestra per eam maiora dignoscitur commoda recepisse; adiicientes quod mirari non debuimus uel  moueri, si nobilem uirum marchionem Calaritanum, quem ad iurisdictionem diximus apostolicam pertinere, super questionibus que pro parte communitatis uel specialium personarum contra ipsum plerumque mouentur, ad examen nostrorum  permisistis iudicium euocari. Nam idem marchio, cum uester ciuis existat et de uestra sit ciuitate, in qua domicilium obtinet, oriundus, et pater ac auus eius uestri conciues exstiterint, super quibusdam conuentionibus quas cum plerisque uestris ciuibus Pisis fecit, fori prescriptione nequaquam opposita, nec aliquo priuilegio allegato, coram uestre ciuitatis iudicibus uoluntarie suscepit iudicium sicut ciuis, et lite postea contestata, sponte subiuit calumnie iuramentum; ita quod mutuis interrogationibus et  responsionibus interpositis, aliquatenus habuit dicta causa processum. Unde, cum de iurisdictione Sardinie nulla fuerit questio ab ipsius marchionis parte tractata, et non suum iudicem quisque suum faciat eius sponte iudicium subeundo, non est uerisimile quod coactus exstiterit sub uestrorum examine iudicum super aliquibus questionibus respondere: propter quod iuxta quod scripsimus non creditis nos scripsisse, si que premissa sunt ad nostram notitiam peruenissent. Cum itaque de nostra misericordia, sicut filii et famuli fidelissimi, super his omnibus confidere uos dicatis, nobis humiliter supplicastis ut aures nostras uestris precibus inclinantes, super his que uenerabili fratri nostro Florentino  episcopo super facto dicti marchionis iniunximus, uobis et ciuitati uestre dignaremur taliter prouidere quod in excommunicationis sententiam incidere non possetis, et promptissimos uos semper inueniremus ad nostra mandata et beneplacita exsequenda. Ex his itaque, quod gaudentes referimus, si dictis facta respondeant, intelleximus euidenter quod beneficiorum apostolice sedis esse non uultis ingrati, nec iurisdictionem uobis in Sardiniam uindicare, seu etiam excommunicationis sententia innodari. uerum, si proposito illi duxeritis insistendum ut contra nos et Romanam Ecclesiam Ottoni dicto imperatori excommunicato et maledicto, qui qualem post factum benefactoribus suis uicem rependat opera manifestant, impenderitis auxilium ad regnum  Sicilie occupandum, nec ingratitudinis uitium neque penam ob hoc contra uos et ciuitatem uestram statutam, nec etiam excommunicationis sententiam possetis procul dubio euitare.

Quocirca deuotionem uestram rogamus attentius et monemus, per apostolica uobis scripta mandantes quatenus tam saluti uestre quam fame nec non etiam utilitatibus uestris prouide consulentes, taliter in deuotione Romane Ecclesie persistere studeatis, ab eiusdem excommunicati uos auxilio subtrahendo, a cuius fidelitate iam estis per censuram canonicam et denuntiationem apostolicam absoluti, ut nec notam ingratitudinis nec excommunicationis sententiam  seu penam aliam incurratis. Nos enim non mutamus, sed roboramus sententiam quam per alias uobis litteras fecimus intimari. Super eo uero pro quo nobis humiliter supplicastis, ut prouidere uobis super mandato quod dicto episcopo fecimus dignaremur, ita duximus prouidendum, quod eidem episcopo nostris damus litteris in mandatis ut audiat super excusationibus uestris et his que proposita fuerint ex aduerso que utraque pars duxerit proponenda, et illa nobis, dummodo interim uos contra mandatum nostrum minime procedatis, fideliter intimare procuret ut, utriusque partis rationibus intellectis, quod statuendum fuerit statuamus. Illud autem pro certo noueritis, quia, sicut iurisdictionem nostram nobis subtrahi nolumus, ita rationem uestram  uobis uolumus conseruari, ne forte, quod absit! inde nascantur iniurie unde iura nascuntur.

Datum Laterani, XI Kalend. Ianuarii, anno tertio decimo.

Scriptum est super hoc episcopo Florentino in eumdem fere modum ut in alia, usque in finem, uerbis competenter mutatis. Alioquin, in negotio ipso procedas iuxta quod per alias tibi litteras est iniunctum.



CXCIu. GIMMUNDO  MILITI ALATRINO. Clerici defuncti patrimonium pertinet ad eius heredes.

Cum inter economum Sancti Stephani de Alatro  ac te nomine bone memorie Heleazari canonici Sancti Pauli Alatrini super acquisitionibus prefati Heleazari coram uenerabili fratre nostro uerulano episcopo ex delegatione nostra questio uerteretur, idem auditis hinc inde propositis, receptis testibus et eorum depositionibus publicatis, causam ipsam ad nostrum remisit examen sufficienter instructam. Tibi ergo et procuratori prefati economi in nostra presentia constitutis dilectum filium nostrum A. subdiaconum et capellanum nostrum concessimus auditorem. Coram quo proposuit procurator economi antedicti, sicut et propositum fuerat coram episcopo memorato, quod cum Heleazarus memoratus administrationem et prelaturam habuerit in prefata ecclesia Sancti Stephani, de bonis eius  disponens pro sue arbitrio uoluntatis, et antequam in ipsa ecclesia fuerit institutus, pauper exstiterit, et postmodum acquisierit plurima, diues factus, presumi non immerito poterat quod de bonis ipsius ecclesie illa fuerant acquisita: quod tam per depositiones testium, qui dixerunt dictum Heleazarum defraudasse plura de bonis ecclesie supradicte ac ea in suis acquisitionibus erogasse, quam etiam per famam publicam astruere nitebatur. Unde dicebat ea que dictus Heleazarus acquisierat, ad eamdem ecclesiam pertinere, postulans illa, terras uidelicet de Pede montis in Acolis, de Torreta et ante Sanctum Quintianum a flumine, ac domum  quam tenet Grimaldus, adiudicari eidem. Quia etsi expresse illa in initio cause petita non fuerint, quia tamen ea constat sepedictum Heleazarum habuisse, cum ipsius acquisita petita exstiterint et hec acquisisse de bonis ecclesie presumatur, ea merito intelliguntur fuisse petita. Nec obstare dicebat quod dictus lle. fuerat ad ecclesiam Sancti Pauli translatus, cum simplex tantum canonicus ibidem existens, in tantum tenues redditus receperit ab ipsa quod ex ipsis uix sibi poterat in necessariis prouidere, nedum quod exinde potuerit tot et tantas possessiones emisse; adiiciens etiam priuate persone prodesse non posse, si de bonis secunde ecclesie fuerunt aliqua acquisita. Porro ex parte tua fuit propositum ex aduerso quod super petitione incerta certa  sententia non poterat promulgari, sed potius debebas absolui, cum contra te probatum non exstiterit quidquam certum. Nam quid uel quantum de bonis ecclesie Sancti Stephani prefatus Haleazarus in suis acquisitionibus erogarit, nec per testes, nec modo aliquo est ostensum. Preterea, cum sepedictus Heleazarus a supradicta ecclesia Sancti Stephani fuerit ad ecclesiam Sancti Pauli translatus, et quoddam feodum obtinuerit ab eadem, in qua per triginta fere annos permansit, et in quibusdam bonis successerit patri suo, ex quorum prouentibus possessiones aliquas comparauit, sicut testes tui deposuerant euidenter, elisa erat presumptio quam opposuit pars aduersa, cum constet eumdem Heleazarum aliunde bona que habuit acquisisse, presertim  cum eum habuisse uel acquisisse aliquid non probetur dum in prima ecclesia resideret. sed eo potius tempore quo in secunda permansit. Unde, si pro aliqua illarum ecclesiarum presumi deberet, presumendum esset potius pro secunda; propter quod ab ipsius impetitione postulabas absolui. Nos igitur his et aliis que fuerant proposita coram auditore predicto per relationem ipsius plenius intellectis, te ab impetitione economi memorati et ipsius ecclesie Sancti Stephani super acquisitionibus memoratis sententialiter absoluentes, perpetuum illis silentium imponimus super eis. Nulli ergo, etc., nostre diffinitionis, etc. Si quis autem, etc., usque incursurum.

 Datum Laterani, XII Kalend. Ianuarii, anno tertiodecimo.



CXCu. LAONIENSI  ET FINDBARENSI EPISCOPIS, ET ABBATI DE MAGIO LIMIRICENSIS DIeCESIS. Cassat electionem episcopi Ymilicensis. 

 Dilectus filius W. Ymilicensis canonicus nostro dudum apostolatui reserauit quod Ymilicensi Ecclesia suo uiduata pastore, concanonici sui de substituendi pastoris electione tractantes, ipsum unanimiter elegerunt. Qui, cum esset citra sacros ordines constitutus, uenerabilis frater noster Casselensis  archiepiscopus metropolitanus eorum episcopo Roffensi mandauit ut eum uno eodemque die ad tres sacros ordines promoueret. Quod cum ille non auso proprio, sed de mandato ipsius archiepiscopi perfecisset, demum idem archiepiscopus requisitus, consecrationis ei munus, huiusmodi ordinationis occasione pretensa, impendere recusauit. Unde fuit nobis humiliter supplicatum ut super hoc circa prefatum W. dignaremur de benignitate sedis apostolice dispensare; maxime cum ad ordines ita suscipiendos non ex uoluntatis proprie diceretur festinantia properasse, sed tam de magna necessitate quam de utili prouidentia pene omnium ibi presentium se permiserit taliter ordinari, pro eo quod Ecclesie Ymilicensi multiplex periculum imminebat  si eiusdem W. citra presbyteratus officium ordinatio differretur. Licet autem contra normam ecclesiasticam in facto ipso enormiter fuisset excessum, de misericordia tamen, que superexaltat iudicio, uenerabili fratri nostro Armachano archiepiscopo et episcopo Midensi et dilecto filio archidiacono Armachano dedisse recolimus in mandatis ut, inquisita super premissis diligentius ueritate, si rem inuenirent taliter se habere ac eumdem W. alias idoneum et utilem Ecclesie Ymilicensi, dispensatiue ipsi tribuerent licentiam consecrandi, et quidquid in hoc per eumdem inuenirent archiepiscopum attentatum per suas nobis litteras intimarent, ut per eorum relationem certioris effecti, prouidere in eo, sicut esset expediens, curaremus. Ipsi uero uocatis  quos nouerant euocandos, et inuestigata plenius ueritate, depositiones testium productorum utrinque ad nostram presentiam transmiserunt. Quibus inspectis, intelleximus euidenter quod celebrata de predicto W. electione, cum die sequenti fuisset idem W. a supradicto Roffensi episcopo ad ordinem subdiaconatus promotus, idem episcopus archidiacono et canonicis Ymilicensibus seorsim uocatis, dicens quod propter turbationem terre ac multos maleuolos, qui eidem W. insidias preparabant, nolebat ipsum circa ordinem presbyteratus relinquere, iuramento firmauit id supradictum archiepiscopum tam metu mortis ipsius W. quam propter imminens periculum Ymilicensis Ecclesie precepisse, et quod  officialis eiusdem archiepiscopi ex parte ipsius episcopo memorato inhibuit ne iam dictum W. iam in subdiaconum ordinatum, tunc ad ulteriores ordines promoueret. Cui eodem episcopo respondente quod plus archiepiscopo, qui hoc ei ore suo mandauerat quam illi crederet in hac parte, extensa super altare manu, per sacrosancta iurauit quod id mandauerat archiepiscopus sepedictus; et sic in diaconem et presbyterum W. sepedictum promouit. Probatum insuper sufficienter inuenimus quod dictus archiepiscopus Ioanni decano de Hely iniunxit ut de prefato episcopo inhiberet ne dictum W. eo die quo ad tres ordines promotus exstitit, nisi ad subdiaconatus  ordinem promoueret, eidem W. nichilominus inhibendo ne se promoueri ulterius pateretur. uerum, cum idem decanus ad Ymilicensem Ecclesiam accessisset, tam sepedicto episcopo, qui iam subdiaconos ordinarat, uocatis his qui erant in diaconos promouendi et silentio cunctis indicto, ex parte Dei ac archiepiscopi Cassellensis inhibuit ne tamdictum W. ad ulteriores ordines promoueret, quam prefato W. ne se promoueri ulterius sustineret. Constitit quoque nobis ex litteris iudicum predictorum quod sepefatus episcopus interrogatus in iure respondit quod archiepiscopus non mandarat eidem ut W. eodem die ad tres ordines promoueret, sed ex uerbis archiepiscopi eum credidit illud uelle. Hoc idem etiam dictus episcopus per suas nobis litteras  intimauit. Preterea ex ipsorum iudicum litteris intelleximus quod idem episcopus ultro iurauit in iure quod uniuersa que continebantur in eiusdem W. attestationibus uera erant. Ex litteris quoque tam supradicti archiepiscopi quam capituli Ecclesie Ymilicensis accepimus quod cum tam super electione ac ordinatione sepedicti W. quam etiam super quibusdam eius excessibus in concilio apud Kelmelloco celebrato coram prefato archiepiscopo inter dictum W. et canonicos questio suborta fuisset, et demum ab utraque parte ad nostram audientiam appellatum, idem W., non exspectato termino quem appellationi sue duxerat prefigendum, supradictas a nobis litteras ueritate tacita impetrauit. Cum igitur ex premissis nobis constiterit sepedictum  Roffensem episcopum in pluribus deliquisse, tum quia sine mandato archiepiscopi, sicut ipse confessus exstitit, ad huiusmodi ordinationem inordinate processit; tum quia, etsi de archiepiscopi mandato constaret, cum illi huiusmodi dispensatio a canone minime sit permissa, quam ad solum Romanum pontificem non est dubium pertinere, ipsi obtemperare non debuit in hac parte; tum etiam quia cum reatu periurii sepius uariauit, iurando prius quod archiepiscopus id preceperat et postea quod illud non mandauerat in iudicio confitendo: ipsum de fratrum nostrorum consilio tandiu ab ordinandi suspendimus potestate donec nostram meruerit gratiam obtinere. Sepedictum quoque W. per falsitatis  suggestionem et suppressionem etiam ueritatis litteras supradictas a nobis intelleximus extorsisse. Suggessit siquidem nobis supradictum archiepiscopum episcopo memorato mandasse ut ipsum uno die ad tres ordines promoueret, de quo nobis non exstitit facta fides; quinimo contrarium, quod uidelicet archiepiscopus id prohibuerit, fuit manifeste probatum. Nonnulla quoque uera suppressit, quod uidelicet tam episcopo memorato quam sibi fuerit ex archiepiscopi parte prohibitum ne promoueretur nisi ad subdiaconatus ordinem illo die, quodque coram archiepiscopo super electione ac ordinatione ipsius questio mota fuisset, et tam a se ad certum  terminum quam ab Ymilicensibus canonicis appellatum. Sed nec, sicut asseruit, quod urgens necessitas Ymilicensis Ecclesie id exposceret demonstrauit. Cum igitur illa expresserit et suppresserit que si fuissent tacita uel expressa tales litteras minime dedissemus, per quod apparet ipsum exstitisse indignum gratia quam duxeramus ei ex benignitate apostolica faciendam, et eumdem constet nimis presumptuose ad supradictos ordines irrepsisse, ab exsecutione diaconatus et presbyteratus ordinum, donec a nobis misericordiam obtinuerit, decreuimus manere suspensum, super electione de ipso ad Ymilicensem Ecclesiam illicite celebrata perpetuum illi silentium imponentes. Quia uero prefatum archiepiscopum circa hec non inuenimus deliquisse,  ipsius innocentiam commendamus. Quocirca discretioni uestre per apostolica scripta mandamus quatenus quod a nobis est sententialiter diffinitum faciatis, appellatione remota, inuiolabiliter obseruari. Quod si non omnes, etc. duo uestrum ea, etc.

Datum Laterani, Nonis Ianuarii, pontificatus nostri anno tertio decimo.



CXCuI. EPISCOPO ET GERuASIO ARCHIDIACONO SUESSIONENSI, ET ABBATI uALLIS CLARAE CISTERCIENSIS ORDINIS LAUDUNENSIS DIeCESIS. Prorumpens contra iudicem arbitrio superioris puniatur. 

  Dilectus filius Iacobus, electus Sancti Petri ad montes, ad apostolicam sedem accedens, grauem querelam contra dilectos filios Molismensem  abbatem et I. archidiaconum Catalaunensem exposuit, asserens eos aduersus ipsum in causa sua, que fuerat illis commissa, perperam processisse. Cumque dilectus filius T. clericus Catalaunensis diecesis cum litteris eorumdem continentibus cause processum ad nostram presentiam accessisset, et idem Iacobus niteretur processum ipsum multipliciter improbare, relationem eorum in quibusdam asserens esse falsam, nos, quia prefatus clericus non habebat nisi ad contradicendum uel impetrandum mandatum, ad maiorem cautelam processum ipsum nec confirmandum decreuimus nec cassandum, per  apostolica uobis scripta mandantes quatenus, partibus conuocatis, et auditis hinc inde propositis, si prefatos iudices inueneritis rationabiliter processisse, ipsorum confirmetis processum et faciatis illum per censuram ecclesiasticam, sublato appellationis obstaculo, firmiter obseruari. Alioquin eo, sicut iustum fuerit, irrito, iuxta formam priorum litterarum in causa procedatis eadem facientes quod decreueritis firmitatem debitam obtinere. Si quos autem ex monachis propter hoc inueneritis excommunicationis uinculo innodatos, secundum formam Ecclesie absoluatis, iniungentes eisdem quod de iure fuerit iniungendum. Quia uero sepe contingit  quod contra falsam assertionem inique iudicis innocens litigator ueram non potest negationem probare, cum negantis factum per rerum naturam nulla sit directa probatio, ne falsitas ueritati preiudicet aut iniquitas preualeat equitati, necessarium uidetur et equum ut cum quis legitimam exceptionem opponit, illam probare paratus, uel ad declinandum iudicium, uel intentionem alterius elidendam, si forsan uerbo uel facto ab illa recesserit, uel eam non probauerit infra terminum competentem a iudice prefigendum, modestus iudex non ante procedat quam super hoc instrumentorum uel testium cautelam adhibeat opportunam, per quam, si necesse fuerit, possit de ueritate constare ut si contra relationem seu processum ipsius fuerit suborta  contentio, huiusmodi probationibus ipsius iudicis possit assertio roborari; quatenus hoc adhibitio moderamine, sic honestis et discretis deferatur iudicibus quod per improbos et iniquos innocentum iustitia non ledatur; et ne iudicialis uilescat auctoritas, cum de litigatoris improbitate constiterit aduersus assertionem iudicis temere prorumpentis, iuxta superioris arbitrium digna poterit animaduersione puniri. Testes autem, etc. per censuram eamdem appellatione cessante cogatis ueritati testimonium perhibere. Quod si non omnes, etc. tu frater episcope, cum eorum altero, etc.

Datum Laterani, Nonis Ianuarii, anno tertio decimo.



CXCuII. PRIORI ET FRATRIBUS SANCTORUM QUATUOR CORONATORUM. Confirmatur concordia. 


 Cum super usu et iure parochie inter uos et priorem ac conuentum Lateranensem controuersia uerteretur, dilectum filium nostrum C. tituli Sanctorum Ioannis et Pauli presbyterum cardinalem dedimus partibus auditorem. Qui petitiones audiuit, et testes utrinque recepit, ac demum attestationibus publicatis et exhibitis instrumentis, nos ad talem concordiam uos et ipsos induximus, ut uidelicet uos non extendatis ius et usum parochie citra ecclesiam Sancti Nicolai de formis ex parte illa, nec citra arcum  Ioannis Basilii ex parte altera intra formam, et ipsi similiter ultra eosdem terminos uersus uos ius et usum parochie non extendant. Hanc ergo concordiam a nobis pro bono pacis prouisam, et a uobis ut illis sponte receptam, auctoritate apostolica confirmamus et presentis scripti patrocinio communimus, ita ut per eam non derogetur in aliis limitationi parochie quam felicis memorie Calixtus papa suo priuilegio designauit. Statuentes ut nulli omnino, etc. nostre prouisionis et confirmationis, etc. usque incursurum

Datum Laterani, II Idus Decembris, pontificatus nostri anno tertio decimo.



CXCuIII. MAGISTRO ET FRATRIBUS MILITIAE TEMPLI IN HUNGARIA CONSTITUTIS. Confirmatur commutatio 


Iustis petentium desideriis dignum est nos facilem prebere consensum, et uota que a rationis tramite non discordant effectu prosequente complere. Eapropter, dilecti in Domino filii, uestris iustis petitionibus inclinati, commutationem inter uos et uenerabilem fratrem nostrum Zagabriensem episcopum super quibusdam decimis et aliis rebus initam, sicut pie ac prouide facta est, et in authentico super hoc confecto plenius continetur, auctoritate apostolica confirmamus. Nulli ergo, etc., nostre  confirmationis, etc., usque incursurum.

Datum Laterani, XI Kal. Februarii, pontificatus nostri anno tertio decimo.



CXCIX. EISDEM. Confirmantur eis donationes facte a rege Hungarie. 

Solet annuere sedes apostolica piis uotis et honestis petentium precibus fauorem beneuolum impertiri. Eapropter, dilecti in Domino filii, uestris iustis petitionibus inclinati, locum Sancti Martini cum appendiciis suis, uillas, possessiones et alia uobis a carissimo in Christo filio nostro illustri rege Hungarie pia douotione collata, sicut ea iuste  ac pacifice possidetis, et in ipsius authentico super hoc confecto plenius continetur, uobis et per uos domui uestre auctoritate apostolica confirmamus et presentis scripti patrocinio communimus. Nulli ergo, etc., usque incursurum.

Datum, ut in alia.



CC. ABBATI ET CONuENTUI SIMIGIENSI. Recipiuntur sub protectione B. Petri. 

Cum a nobis petitur quod iustum est et honestum, tam uigor equitatis quam ordo exigit rationis ut id per sollicitudinem officii nostri ad debitum perducatur effectum. Eapropter, dilecti in Domino filii, uestris iustis postulationibus grato concurrentes  assensu, personas uestras et Simigiense monasterium, in quo diuino estis obsequio mancipati, sub beati Petri et nostra protectione suscipimus et presentis scripti patrocinio communimus, libertates et immunitates a regibus et principibus monasterio uestro concessas, dignitates quoque ac antiquas et rationabiles consuetudines obtentas et hactenus obseruatas auctoritate uobis apostolica confirmantes. Ad indicium autem huius nostre protectionis et confirmationis percepte fertonem auri gratis oblatum nobis et successoribus nostris annis singulis persoluetis. Nulli ergo, etc. nostre protectionis et confirmationis, etc., usque incursurum.

 Datum Laterani, uII Kalend. Februarii, pontificatus nostri anno tertio decimo.



CCI. MAGISTRO PETRO BOIOL CANONICO LEMOuICENSI. Confirmatur ei prebenda. 

Proposuisti dudum coram dilecto filio Pelagio Sancte Lucie ad septa solis diacono cardinale, quem tibi et penitentiario Lemouicensi concessimus auditorem, quod cum dilecto filio nostro Guale Sancte Marie in Porticu diacono cardinali, tunc in partibus illis apostolice sedis legato, quidam de Lemouicensibus canonicis supplicassent ut in eorum ecclesia, que debito fraudabatur seruitio, clericos  ordinaret, pro te ac magistro Andreea scriptore nostro preces specialiter porrigentes, ipse Lemouicensem ciuitatem ingressus, canonicos interpositis precibus monuit ut uos reciperent in socios et in fratres; maxime cum quinque prebende uel quatuor ab ultima ipsius ecclesie ordinatione uacassent. Qui monitione ipsius deuote suscepta, deliberatorias inducias petierunt; post quas primo et secundo concessas, eis non curantibus respondere, de prebendis Lemouicensibus uos inuestiuit cardinalis predictus, stallum in choro et locum in capitulo uobis precipiens assignari: quod quorumdam impediente malitia non exstitit exsecutioni mandatum. Unde cum instantia postulasti ut quod a legato factum fuerat faceremus firmitatem debitam obtinere. uerum  penitentiarius proposuit ex aduerso quod, antequam legatus prebendas contulisset easdem, Lemouicense capitulum ab eius grauamine appellauit, tam episcopi quam multorum canonicorum Lemouicensium qui erant in exercitu contra hereticos absentiam allegando. Asseruit insuper facultates Ecclesie diminutas et uos sufficienter in aliis ecclesiis prebendatos, proponens te forte Simoniacum et ingratum Lemouicensi Ecclesie, ac eo tempore quo fueras de prebenda Lemouicensis Ecclesie inuestitus excommunicatum ab eodem episcopo exstitisse.

His autem et aliis per cardinalis relationem auditis, cum conuenissemus postmodum eumdem penitentiarium per nos ipsos, per responsiones ipsius  cetera esse friuola, preter id quod de sententia excommunicationis contra te proposuerat, intelleximus euidenter. Unde uenerabili fratri nostro archiepiscopo et dilectis filiis magistro M. canonico Bituricensi et H. cellarario Sancti Frontonis Petragoricensis dedimus in mandatis ut nisi penitentiarius infra mensem post commonitionem eorum te legitime a sepefato episcopo tempore inuestiture tue excommunicatum fuisse probaret, quod per dictum legatum de te factum exstiterat, sublato appellationis obstaculo, confirmarent; si uero probaret te excommunicatum tunc temporis exstitisse, non postponerent quod de te factum fuerat reuocare.  Qui mandatum apostolicum exsequentes, utriusque partis receptis testibus, et confessionibus ac allegationibus intellectis, eamdem causam sufficienter instructam ad nostrum remiserunt examen. Cum autem propter hoc nuper tam tu quam dilectus filius G. Lemouicensis capituli procurator in nostra fuissetis presentia constituti et acta ipsa inspici fecerimus diligenter, per penitentiarii testes intelleximus factam fidem quod Lemouicensis episcopus pluribus annis antequam tu de prebenda iam dicta fueris inuestitus, clericos et burgenses castri Lemouicensis et te nominatim, quem eorum dicebat consiliarium et fautorem, uinculo excommunicationis astrinxit. Per testes uero tuos exstitit manifeste probatum quod, etsi dictus episcopus in burgenses  et eorum fautores excommunicationis sententiam tulerit, et tu apud sedem apostolicam adiutor exstiteris eorumdem, idem tamen episcopus generaliter uniuersos burgenses et eorum fautores tam clericos quam laicos ante tres annos absoluit, quibusdam presbyteris usque ad certum tempus retentis qui contra interdicti sententiam presumpserant celebrare, quodque idem episcopus tibi communicauit postea in ecclesia et in mensa.

His igitur et aliis que fuerunt hinc inde proposita intellectis, quia iuxta mandati nostri tenorem te inuestiture tue tempore a prefato excommunicatum episcopo exstitisse dictus penitentiarius, sicut obtulerat, non probauit, cum ex aduerso de absolutione ac communione dicti episcopi fuerit facta  fides, quod per dictum legatum de te factum est de fratrum nostrorum consilio per diffinitiuam sententiam duximus approbandum. Nulli ergo omnino hominum liceat hanc paginam nostre diffinitionis infringere uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum Laterani, IX Kalend. Februarii, pontificatus nostri anno tertio decimo.

Scriptum est super hoc in eumdem fere modum decano et subdecano Pictauenensi et magistro Americo de Longouado canonico Petragoricensi  . Proposuit olim dilectus filius magister Petrus Boiol clericus  uenerabilis fratris nostri episcopi Tusculani coram dilecto filio Pelagio Sancte Lucie ad septa solis diacono cardinali, quem sibi et penitentiario Lemouicensi, etc., in eumdem fere modum ut in alia, usque approbandum. Quocirca discretioni uestre per apostolica scripta mandamus quatenus quod a nobis est sententialiter diffinitum faciatis appellatione remota inuiolabiliter obseruari, eidem magistro P. stallum in choro et locum in capitulo assignantes, contradictores per censuram ecclesiasticam, appellatione postposita, compescendo. Quod si non omnes iis exsequendis potueritis interesse, duo uestrum ea nichilominus exsequantur.

 Datum Laterani, uI Kalend. Februarii, anno tertio decimo.



CCII. MAGISTRO ANDRAEAE SCRIPTORI NOSTRO CANONICO LEMOuICENSI. Super eodem. 

Proposuit dudum dilectus filius magister P. clericus uenerabilis fratris nostri episcopi Tusculanen., etc., ut in prima, usque ordinaret, pro te ac eodem magistro preces specialiter porrigentes, etc., in eumdem fere modum ut in alia, usque intelleximus euidenter. Cum ergo dilectus filius G. Lemouicensis capituli procurator propter hoc nuper apud sedem apostolicam constitutus contra te nichil prorsus obiecerit,  nos quod per dictum legatum de te factum esse dignoscitur, de fratrum nostrorum consilio duximus per diffinitiuam sententiam approbandum. Nulli ergo omnino hominum liceat hanc paginam nostre diffinitionis infringere uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum Laterani, X Kal. Februarii, pontificatus nostri anno tertio decimo.

Scriptum est super hoc maiori archidiacono, cantori, magistro Manfredo canonico Bituricensi. Proposuit olim dilectus filius magister P. clericus, etc., ut in alia in eumdem fere modum, usque euidenter.  Cum ergo dilectus filius G. Lemouicensis capituli procurator propter hoc nuper ad sedem apostolicam constitutus contra predictum magistrum Andream nichil prorsus obiecerit, nos, etc. ut in alia usque approbandum. Ideoque discretioni uestre per apostolica scripta mandamus quatenus quod a nobis, etc., ut in alia, usque obseruari, eidem magistro Andree stallum in choro, etc., ut in alia, usque compescendo. Quod si non omnes iis exsequendis potueritis interesse, duo uestrum ea nichilominus exsequantur.

Datum ut in prima precedenti per totum.



CCIII. ABBATI ET CONuENTUI SANCTI STEPHANI DIuIONENSIS LINGONENSIS DIeCESIS. Aduersus Herueum canonicum Diuionensem. 


Cum Herueus et R. canonici Ecclesie uestre pro se ac dilectus filius magister Hugo, procurator uester, pro uobis in nostra essent presentia constituti, nos intellecto inquisitionis processu que contra ipsum Herueum ad uenerabilem fratrem nostrum Lingonensem episcopum et dilectum filium uirziliacensem abbatem emanarat a nobis, ab ipso Herueo, pro eo quod erat uinculo excommunicationis astrictus, quod nostris mandatis pareret recipi fecimus corporaliter iuramentum, et eidem iniunximus uiua uoce ut ad monasterium Sancte Genouefe  Parisiensis accederet; quatenus in eo dignos penitentie fructus perageret, et etiam regularia, que nondum plene nouit, disceret instituta, emendando in melius uitam suam. Quod licet idem primitus acceptarit, spiritu tamen postmodum suo ductus, a nobis illicentiatus recessit ad prefatum Sancte Genouefe monasterium, a nobis super receptione sua litteris non obtentis. Nos igitur quieti monasterii uestri paterna uolentes sollicitudine precauere, ipsum Herueum a prefato monasterio, prioratibus et eius obedientiis remouentes, uos et monasterium ipsum, obedientias ac prioratus pertinentes ad illud, ab impetitione dicti R. tam super receptione sua quam expensis et aliis super quibus uos hactenus fatigauit decernimus absolutos. Nulli ergo omnino  hominum liceat hanc paginam nostre diffinitionis infringere uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum Laterani, uII Kal. Februarii, anno tertio decimo.



CCIu. ABBATI ET CONuENTUI SANCTI BERTINI. Nihil esse dandum pro benedictione abbatum. 

Iustis petentium desideriis dignum est nos facilem prebere consensum et uota que a rationis tramite non discordant effectu prosequente complere. Eapropter, dilecti in Domino filii, uestris iustis postulationibus  grato concurrentes assensu, auctoritate uobis presentium indulgemus ne uel episcopo aut archidiacono seu capitulo Morinensi pro consequenda benedictione abbatis monasterii uestri, qui benedicendus pro tempore fuerit, cappam sericam, palefridum, pastum et his similia seu aliam consuetudinem persoluatis, districtius inhibentes ne ipsi a uobis ea exigere uel extorquere presumant, sed munus benedictionis abbati ab eodem episcopo gratis et sine prauitate qualibet impendatur. Alioquin, liceat uobis quemcunque malueritis catholicum adire antistitem gratiam et communionem apostolice sedis habentem, qui nostra fretus auctoritate ipsi electo munus benedictionis impendat. Ita tamen  quod per hoc nullum Morinensi Ecclesie in posterum preiudicium generetur. Nulli ergo omnino hominum liceat hanc paginam nostre concessionis et inhibitionis infringere uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum Laterani, II Kalend. Februarii, anno tertio decimo.



CCu. EISDEM. Ne beneficia non uacantia promittentur. 

 Cum ex iniuncto nobis apostolatus officio  Ecclesiarum omnium sollicitudinem gerere teneamur, ea corrigere nos oportet que interdum in grauamen ipsarum temere seu etiam improuide attentatur. Sane ad audientiam nostram uobis referentibus est delatum, quod ad importunam instantiam nobilium et potentium et etiam prelatorum, quibusdam beneficia non uacantia promisistis, annuam pensionem eisdem ipsorum nomine concedentes in uestri monasterii lesionem. Quia igitur id contra statuta Lateranensis concilii noscitur attentatum, promissiones huiusmodi decernentes irritas et inanes, et pensiones concessas beneficiorum non uacantium nomine non soluendas, auctoritate presentium districtius inhibemus ne contra prefatum concilium beneficia promittere non uacantia  uel pensionem cuiquam taliter assignare de cetero presumatis. Nulli ergo omnino hominum liceat hanc paginam nostre concessionis et inhibitionis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum Laterani, etc., ut in alia per totum.



CCuI. EISDEM. Confirmat quasdam possessiones. 

Solet annuere sedes apostolica piis uotis et honestis petentium precibus fauorem beneuolum impertiri.  Eapropter, dilecti in Domino filii, uestris iustis postulationibus grato concurrentes assensu, terragium et decimam de Felchinel, que uobis R. de Alneto miles pia liberalitate donauit, terram quoque quam a G. Bacon laico acquisistis, terram etiam et mansuras monasterio uestro in eleemosynam a Gi. de Clusa collatas, sicut ea iuste ac pacifice possidetis, uobis et per uos eidem monasterio auctoritate apostolica confirmamus et presentis scripti patrocinio communimus. Nulli ergo omnino hominum liceat hanc paginam nostre confirmationis infringere uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

 Datum, ut in alia per totum.



CCuII. UNIuERSIS MONACHIS OBEDIENTIARUM MONASTERII SAXIuIuI. De reformatione monasterii eiusdem. 

 Quantum et quandiu laborauerimus pro reformando statu monasterii Saxiuiui uestra deuotio non ignorat. Licet etiam ad id dilectus filius abbas uester operam adhibuerit diligentem et non parum profecerit super eo, quorumdam tamen habitantium in eodem impediente nequitia, qui ei non solum inobedientes et rebelles existere presumpserunt,  contra ipsum multa nequiter machinando, uerum etiam mortis periculum detestandis conspirationibus intentarunt, non potest perficere quod incepit. Unde non absque dolore dicere possumus cum propheta: Curauimus Babylonem, et non est sanata ; quia impii cum uenerint in profundum peccatorum contemnunt, ut qui in sordibus sunt, sordescant adhuc. Cum igitur dictus abbas in prefato monasterio Saxiuiui proficere nequeat, illorum, tanquam olla succensa, subbulliente malitia qui cum sint origine Fuliginates, confisi de potentia propinquorum, non uerentur contra stimulum calcitrare, excutientes a ceruicibus iugum obedientie insolenter: de fratrum nostrorum consilio ita duximus prouidendum, ut ad aliquam eiusdem monasterii  obedientiam ad hoc aptam cum deliberatione seniorum et saniorum eiusdem cenobii monachorum se transferre procuret, illis secum in Dei seruitio aggregatis, qui sub iugo monastice regule dignum Deo cupiunt impendere famulatum; cui omnes eiusdem professionis et ordinis fratres tanquam abbati suo intendant humiliter et deuote in loco huiusmodi de nostra licentia commoranti; aliquos uero de grauioribus fratribus dimittat apud Ecclesiam Saxiuiui, per quos locus ipse regatur. Supradicte uero peruersitatis actores tandiu tanquam anathematizatos et maledictos ab omnibus uolumus et mandamus arctius euitari et a monasterio supradicto manere deiectos donec illam eidem abbatis satisfactionem  obtulerint quam de grauiorum ipsius fratrum consilio merito ualeat acceptare. Ita uidelicet quod postquam eadem fuerit, prout decet, exhibita, ipsos in loco quem elegerit secum, uel etiam in ecclesia Saxiuiui commorari nullatenus patiatur; sed eosdem in aliis locis collocet, in quibus sua possint peccata deflere. Quocirca uniuersitati uestre per apostolica scripta precipiendo mandamus quatenus quod a nobis est prouida deliberatione prouisum, uos prompta deuotione seruetis, et prefato abbati uestro in loco quem elegit ad exhibendum dignum Domino famulatum obedientiam et reuerentiam impendatis tam debitam quam deuotam.

Datum Laterani, XII Kal. Martii, pontificatus nostri anno tertio decimo.



CCuIII. ABBATI DE BIEuALLIS CISTERCIENSIS ORDINIS EBORACENSIS DIeCESIS ET DECANO ET THESAURARIO EBORACENSIBUS. Ecclesia quedam deputatur usibus hospitalitatis 


Cum dilecti filii prior et canonici Giseburnenses, qui, sicut ex multorum testimonio litterarum accepimus, omni petenti se tribuunt et bona sua hospitalitatis usibus applicant incessanter, ita quod nullus recedit uacuus ab eisdem, ut hospitalitatis uberius exsequantur officium nobis humiliter supplicarint ut ecclesiam de Hesel, quam de mandato nostro  bone memorie magistro Britio subdiacono et notario nostro liberaliter contulerunt, deputare hospitalitatis usibus dignaremur, nos eorum precibus inclinati, discretioni uestre per apostolica scripta mandamus quatenus cum per uicinitatem loci ueritatem possitis super hoc plenius indagare, dictam Ecclesiam, si sine scandalo fieri poterit, auctoritate nostra hospitalitatis usibus, sublato appellationis obstaculo, applicetis, ministro eiusdem congrua sustentatione de ipsius prouentibus reseruata. Contradictores autem, si qui fuerit, per censuram ecclesiasticam appellatione postposita compescatis. Quod si non omnes iis exsequendis potueritis interesse, duo uestrum ea nichilominus exsequantur.

Datum Laterani, Idibus Decembris, anno tertio  decimo.



CCIX. MORINENSI EPISCOPO ET MORINENSI ET SANCTI AUDOMARI MORINENSIS DIeCESIS DECANIS. De congrua portione danda capellanis. 

Ex parte dilecti filii abbatis et conuentus Sancti Bertini fuit nobis humiliter supplicatum ut cum quedam parochiales ecclesie ipsis fuerint in eleemosynam  assignate ut in usus suos et pauperum prouentus cederent earumdem, et ipse ante paucos annos ita pauperes fuerint, quod ipsorum monasterium in eisdem seruientibus necessaria ministrarit, et nunc, diuina disponente clementia, frequentatione ac multiplicatione hominum ualde sint in temporalibus augmentate, ipsos faceremus diuitiarum esse participes qui fuerunt socii paupertatis. Cum igitur satis congruat rationi ut sint emolumenti participes qui oneris fuere consortes, discretioni uestre per apostolica scripta mandamus quatenus earumdem ecclesiarum facultatibus diligenter inspectis, secundum eas ipsarum seruitoribus assignetis ad sustentationem eorum honestam et congruam sublato appellationis obstaculo portionem,  ut reliquum ad usum predictorum fratrum cedat et pauperum iuxta desiderium et uoluntatem illorum qui eis prefatas ecclesias contulerunt, contradictores per censuram ecclesiasticam, appellatione postposita, compescentes. Quod si non omnes, etc. tu, frater episcope, cum eorum altero ea nichilominus exsequaris.

Datum Laterani, XII Kal. Martii, pontificatus nostri anno tertio decimo.



APPENDIX LIBRI TERTII DECIMI.



CCX ARCHIEPISCOPO RAuENNATENSI ET SUFFRAGANEIS EIUS. Aduersus Ottonem imperatorem. 


 Deo et uobis de imperatore conquerimur, qui beneficiorum nostrorum ingratus, et promissionum suarum oblitus, retribuit nobis mala pro nobis, odium pro dilectione, offensam pro gratia, iniuriam pro honore, tanquam filius indeuotus a persecutione pie matris incepit, que ipsum contra communem pene omnium uoluntatem toto conamine studuit ad imperium sublimare, sicut uobis et aliis est plenissime manifestum, multis insultantibus nobis quod merito ea patimur, cum nos fecerimus  gladium de quo grauiter uulneramur. Sed insultatoribus nostris respondeat pro nobis Altissimus, qui puritatem animi nostri plene cognoscit, nec sine causa legitur de se ipso dixisse: Penitet me fecisse hominem . Illudque debet ab omnibus iniquum et impium reputari quod ad occupandum regnum Sicilie manus extendit, quod a nobis carissimus in Christo filius noster rex Fridericus illustris, orphanus et pupillus, obtinet ex successione materna, tanquam sibi nequaquam sufficiat quod eius patrimonium iniuste detinet occupatum. Quis ergo de cetero sibi credat aut quis de ipso confidat, quandoquidem nobis fidem non seruat  qui, licet indigni, locum Christi tenemus in terris, qui tot et tanta sibi contulimus beneficia? etc.

Datum Laterani, Iu Non. Martii, anno tertio decimo.



CCXI. AUTISSIODORENSI EPISCOPO. De erectione nouarum parochiarum. 

Solet annuere sedes apostolica piis uotis et honestis petentium precibus fauorem beneuolum impertiri. Sane, sicut ex tua insinuatione recepimus, cum in tribus capellis que sunt apud burgum de Charitate unicus consueuerit presbyter ministrare, ut multitudini populi eiusdem loci exhiberi possent commodius  ecclesiastica sacramenta, maxime cum idem locus infectus dudum fuerit fermento heretice prauitatis,  de tuo et prioris atque conuentus de Charitate consensu exstitit constitutum ut in quacunque capellarum ipsarum sacerdos proprius ministraret, certis parochianis earum cuilibet assignatis. Nos igitur tuis precibus inclinati constitutum ipsum, sicut pie ac prouide factum est, auctoritate apostolica confirmamus et presentis scripti patrocinio communimus. Nulli ergo omnino hominum liceat hanc paginam nostre confirmationis infringere uel ei ausu temerario contraire. Si quis autem hoc attentare presumpserit, indignationem omnipotentis  Dei et beatorum Petri et Pauli apostolorum eius se nouerit incursurum.

Datum Laterani, XIII Kal. Octobris, pontificatus nostri anno tertio decimo.

GUILLELMUS, Dei gratia Antissiodorensis episcopus, omnibus presentes litteras inspecturis, in Domino salutem.

Uniuersitatem uestram scire uolumus quod cum uilla de Charitate ab antiquo non habuisset nisi unicam parochialem ecclesiam, tanquam nouella plantatio que paucos habebat inhabitatores, tandem  crescente multitudine plebis in tantum quod unius non sufficiebat ad eam regendam sollicitudo pastoris, de assensu et uoluntate dilecti filii Gaufridi prioris et conuentus ibidem constituimus tres parochiales ecclesias, scilicet ecclesiam beate Marie, ecclesiam Sancti Petri et ecclesiam Sancti Iacobi, saluo iure monachorum, uidelicet ut id iuris habeant in singulis trium quod habebant in una, tam in presentationibus personarum quam in aliis. Quod ut ratum sit et firmum, presentem chartam fecimus sigillo nostro firmari.

Actum anno gratie 1209, Iu Kal. Martii.



INNOCENTII III ROMANI PONTIFICIS REGESTORUM SIuE EPISTOLARUM LIBER DECIMUS QUARTUS. PONTIFICATUS ANNO XIu, CHRISTI 1211.



I. EPISCOPO BASILIENSI  , ET DE LUZILA ET DE TANNIBACH ABBATIBUS CISTERCIENSIS ORDINIS, CONSTANTIENSIS  ET BASILIENSIS DIeCESUM. Confirmat electionem prepositi Constantiensis. 


Dilectus filius Walterus Constantiensis prepositus  nuper proposuit coram nobis quod Constantiensi prepositura uacante, cum eiusdem canonici ad celebrandam electionem prepositi conuenissent, uota diuidi contigit eorumdem, et tredecim ex presentibus canonicis, quorum erant quinque presbyteri, ac tres diaconi, et quinque subdiaconi, eumdem Walterum concorditer eligentibus, sex alii, quorum unus erat decanus et presbyter, et quatuor  subdiaconi, ac unus acolythus, uota sua in A. prepositum de Sindoluingen et Ecclesie supradicte canonicum contulerunt, et subsequenter predictus A. uocem ad nos appellationis emisit, ne uenerabilis frater noster Constantiensis episcopus ad examinandam seu confirmandam electionem ipsius Walteri procederet inhibendo. Sed episcopus electionem ipsam, utpote a maiori parte capituli celebratam, nichilominus confirmauit. Cum autem dictus Walterus  nuper electionem ipsam auctoritate peteret apostolica confirmari, prefatus A. quasdam causas proposuit, propter quas eamdem asseruit reprobandam; quia uidelicet, electores ipsius Walteri non fuerant, iuxta Ecclesie consuetudinem, in uirtute obedientie requisiti, et quia idem Walterus erat ultimus in capitulo, et nondum integrum stipendium obtinebat, nec etiam ad dispensationem prepositure uidebatur idoneus, cum nondum domui sue bene prepositus exstitisset, et quoniam ad carnales preces episcopi fuerat nominatus; item quia post appellationem ad nos interpositam eius fuerat electio confirmata, et ipse ante confirmationem obtentam stallum  sibi prepositi usurpauit. Ad hec autem ex ipsius Walteri fuit parte responsum quod, etsi  canonici non fuerint adiurati, ex eo tamen eius non debebat electio uitiari, que alias fuerat canonice celebrata. Sed nec id ei nocere debebat quod fuerat ultimus in capitulo, cum et inferiores loco, dum modo alias reputentur idonei, ad dignitates elegi non sit in sacris canonibus interdictum; maxime cum dictus W. illius etatis  existat que in eo sufficeret si fuisset ad episcopatum electus; qui curam quoque rei familiaris prouide habuisse dignoscitur,  dum scholasticis studiis laudabiliter insudauit. Nec preces ab episcopo memorato interposite carnales sunt reputande, quas pro digno dignoscitur porrexisse. Propter appellationem etiam interpositam minime uidebatur confirmatio episcopi reuocanda, cum id ei licere prima facie uideretur, ex eo quod a maiori et saniori  parte capituli eadem uidebatur electio celebrata; cum in Lateranensi concilio inueniatur expressum ut nisi a paucioribus et inferioribus aliquid rationabiliter obiectum fuerit et ostensum, semper appellatione remota preualeat et suum consequatur effectum quod a maiori et saniori parte capituli fuerit constitutum  . Quinimo, etsi episcopus minus prouide processisset, id eidem W. officere non debebat.  Preterea, etsi processus episcopi foret per appellationem huiusmodi retractandus, eadem tamen electio, utpote a maiori et saniori parte capituli celebrata, a nobis confirmari debebat. His igitur et aliis intellectis que utraque pars proposuit coram nobis, de fratrum nostrorum consilio electionem de ipso W. celebratam duximus confirmandam, memorato A. super hoc silentium imponentes. Quocirca discretioni uestre per apostolica scripta mandamus quatenus, quod a nobis est sententialiter diffinitum, faciatis per censuram ecclesiasticam firmiter obseruari, contradictores per censuram ecclesiasticam appellatione postposita compescentes. Quod si non omnes, etc., tu ea, frater episcope, cum eorum altero, etc.

 Datum Laterani uIII, Kal. Martii, pontificatus nostri anno quarto decimo.



II. WALTERO  PRAEPOSITO CONSTANTIENSI. Super eodem. 

In nostra nuper proposuisti presentia constitutus quod Constantiensi prepositura uacante, cum eiusdem canonici ad celebrandam electionem prepositi conuenissent, uota diuidi contigit eorumdem, et tredecim ex presentibus canonicis, quorum erant quinque presbyteri, ac tres diaconi, et quinque subdiaconi, te concorditer ligentibus, etc., in eumdem fere modum ut in alia, usque silentium imponentes.  Nulli ergo, etc., diffinitionis et confirmationis, etc., usque incursurum.

Datum, ut in alia.



III. ARCHIEPISCOPO TOLETANO ET TIRASONENSI, COLIMBRIENSI, ET ZAMORENSI EPISCOPIS. De subsidio prestando regibus aduersus Saracenos. 

Significauit nobis dilectus filius F. primogenitus,  etc., ut supra lib. XIII, epist. CLXXXIII, usque exhortationibus inducere minime postponatis, monentes ex parte Dei et nostra subditos uestros, in remissionem eis omnium peccaminum iniungendo, ut tam prefato primogenito regis Castelle, etc. usque exsequendum. Ceterum ne ipsius F. laudabile propositum ab aliquo possit temere impediri, presentium uobis auctoritate precipiendo mandamus quatenus si forte aliquis regum Hispanie, cum quo predictus rex Castelle treugam uel pacem firmauit, tempore quo idem rex uel filius eius Saracenos impugnant, ipsum presumpserit uiolare, uos eum per censuram ecclesiasticam sublato appellationis obstaculo compescatis.

Datum Laterani, uIII Kal. Martii, pontificatus nostri  anno quarto decimo.

In hunc etiam fere modum scriptum est pro carissimo in Christo filio Petro illustri rege Aragonum quibusdam prelatis Hispanie.



Iu. ALDEFONSO ILLUSTRI REGI CASTELLAE. Super eodem. 

Cum personam tuam inter Christianissimos reges et catholicos principes specialis dilectionis prerogatiua in Domino amplexemur, preces ac petitiones tuas, in quibus possumus, libenti animo exaudimus, et ad ea gratanter intendimus que serenitati regie nouimus placere. Sane uenientem ad apostolicam  sedem dilectum filium Palentinum electum nuntium tuum, uirum utique prouidum et honestum, benigne recepimus, et petitiones quas nobis ex parte tua porrexit libenti animo curauimus promouere. Super eo autem quod ex parte tua legatum requisiuit a nobis ad partes Hispanie destinandum, ad presens propter tempora impacata nequiuimus regie satisfacere uoluntati: sed opportunitate accepta, petitioni regie, dante Domino, satisfiet. Nos uero, ne laudabile tuum et F. filii tui propositum ualeat ab aliquibus aliquatenus impediri, uenerabili fratri nostro archiepiscopo Toletano et Zamorensi, Tirasonensi et Colimbriensi episcopis nostris damus litteris in mandatis ut si quis regum Hispanie, cum quo treugam uel pacem firmasti, tempore quo tu  uel filius tuus Saracenos impugnatis, ipsam presumpserit uiolare, ipsi eum per censuram ecclesiasticam, sublato appellationis impedimento, compescant. Monemus igitur serenitatem regiam attentius et hortamur, quatenus in deuotione nostra et sacrosancte Romane Ecclesie matris tue firmiter perseueres; quia nos in his que a nobis secundum Deum duxeris postulanda, regie serenitati assensum apostolicum libenti animo impendemus.

 Datum Latereni, uIII Kal. Martii, pontificatus nostri anno quarto decimo.



u F. PRIMOGENITO CHARISSIMI IN CHRISTO FILII NOSTRI A. ILLUSTRIS REGIS CASTELLAE. Super eodem. 

Cum personam tuam inter Christianissimos principes speciali prerogatiua in Domino amplexemur, preces ac petitiones tuas, in quibus possumus, libenti animo exaudimus, et ad ea gratanter intendimus que deuotioni tue nouimus complacere. Sane uenientem ad apostolicam sedem, etc., ut in alia, usque promouere. Nos uero, ne laudabile tuum  et patris tui propositum ualeat ab aliquibus aliquatenus impediri, etc., usque Hispanie, cum quo idem pater tuus treugam uel pacem firmauit, tempore quo ipse uel tu Saracenos impugnatis, etc., usque compescant. Monemus igitur discretionem tuam, etc., ut in alia, usque postulanda, tibi assensum apostolicum libenti animo impendemus.

Datum Laterani, uIII Kal. Martii, pontificatus nostri anno quarto decimo.



uI. ABBATI ECCLESIAE SANCTAE CRUCIS SITAE SUPER FLUuIUM ANGLIAE IUXTA OPPIDUM EIUSDEM NOMINIS, EIUSQUE FRATRIBUS TAM PRAESENTIBUS QUAM FUTURIS REGULAREM uITAM PROFESSIS IN PERPETUUM. De confirmatione priuilegiorum. 


Quoties a nobis petitur quod religioni et honestati conuenire dignoscitur, animo nos decet libenti concedere et petentium desideriis congruum suffragium impertiri. Eapropter, dilecti in Domino filii, uestris iustis postulationibus clementer annuimus, et Sanctissime Crucis ecclesiam a bone memorie Isemberto quondam Pictauiensi episcopo et matre eius Theberga eiusque fratribus Senebaldo et Manasse constructam, ad exemplar pie recordationis Urbani pape secundi predecessoris nostri, cuius priuilegium inspeximus, licet in parte corrosum, sub beati Petri et nostra protectione suscipimus et presentis scripti priuilegio communimus. In primis  siquidem statuentes ut ordo canonicus, qui secundum Deum et beati Augustini Regulam in eodem loco institutus esse dignoscitur, perpetuis idem temporibus inuiolabiliter obseruetur, Preterea quascunque possessiones, quecunque bona eadem ecclesia inpresentiarum iuste ac canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus et illibata permaneant. In quibus hec propriis duximus exprimenda uocabulis: Locum ipsum in quo ecclesia ipsa sita est, cum omnibus pertinentiis suis, Sancti Martini, Beate Marie et Sancti Petri ecclesias in Anglia, cum omnibus pertinentiis suis; Sancti Mauricii  et Sancti Leodegarii ecclesias de uico, cum suis pertinentiis; ecclesiam Sancti Petri de Buxeria sitam super fluuium Gartimpe cum pertinentiis suis; Sancti Aniani de Rampeio, Sancti Martini de Tornum et de Izorio ecclesias sitas super fluuium Crose cum omnibus pertinentiis suis; Sancti Petri de Capella rubea et Sancti Petri de Longoprato ecclesias cum omnibus pertinentiis suis, de ecclesia Sancti Nicolai de Letone septem solidos censuales Pictauiensis monete, in ecclesia Sancte Marie Magdalene de Ruffiaco decem solidos Andegauensis monete, in ecclesia Sancti uincentii de Noum quinque solidos Andegauensis monete, decimas de campagnia Fontisterlandi, de Tornum, de Izorio et de uico, decimas de Exodun, de Podio Ergnos, de  Saleriis, de Lestap, de Closo Petri, de Cenius, et de Closo Samuelis de Theco, molendina de Tornum et de Beraut, grangias de Monte-alto, de Berault, de uillena, de Bileteria, de Fontanis, de Rocha et de Perereio cum omnibus pertinentiis suis. Prepositum autem seu abbatem uel cuiuslibet dispensationis ecclesiastice ministrum, nisi quem sue professionis communis electio fratrum uel pars consilii sanioris secundum Deum et beati Augustini Regulam elegerit, uobis preferri auctoritate apostolica prohibemus. Decernimus ergo ut nulli omnino hominum liceat hanc prefatam Ecclesiam temere perturbare, etc., usque profutura, salua sedis apostolice auctoritate et diecesani episcopi canonica  iustitia. Si qua igitur in futurum ecclesiastica, etc., usque subiaceat ultioni. Cunctis autem eidem loco sua iura, etc., usque inueniant. Amen.

Datum Laterani per manum Ioannis Sancte Marie in Cosmidin diaconi cardinalis, S. R. E. cancellarii, uIII Idus Martii, indictione XIu, Incarnationis Dominice anno 1210, pontificatus uero domini Innocentii pape III, anno quartodecimo.



uII. RAYNALDO BRANCALEONI SITINO. Recipitur sub protectione beati Petri. 

Cum a nobis petitur quod iustum est et honestum,  tam uigor equitatis quam ordo exigit rationis ut id per sollicitudinem officii nostri ad debitum perducatur effectum. Eapropter, dilecte in Domino fili, tuis iustis precibus inclinati, personam tuam cum omnibus bonis que inpresentiarum rationabiliter possides, aut in futurum iustis modis, prestante Domino, poteris adipisci, sub beati Petri et nostra protectione suscipimus. Specialiter autem possessiones tuas, sicut eas iuste possides et quiete, auctoritate tibi apostolica confirmamus et presentis scripti patrocinio communimus. Nulli ergo, etc., protectionis et confirmationis, etc., usque incursurum.

Datum Laterani, u Kal. Martii, pontificatus nostri anno quarto decimo.



uIII. ILLUSTRI REGI PORTUGALENSI. Redarguitur de quibusdam excessibus. 


 Si te diligenter attenderes, ut deberes, quod cum eius sponsam offendis qui te ad regni solium sublimauit, sponsi etiam indignationem incurris, ecclesias, quarum sponsus est Christus, uel ministros earum nullatenus aggrauares, ne dum eas ancillare niteris et redigere sub tributo, ob ingratitudinis uitium Dominus in seruitutem redigat regnum tuum, et in potestatem antiqui te tribuat exactoris; quia non oppressor esse debes, sed defensor potius earumdem, utpote qui ad malefactorum uindictam, laudem uero bonorum suscepisti  gladium baiulandum. uerum, sicut ex litteris uenerabilis fratris nostri episcopi Colimbriensis accepimus, tu hec prout conuenit non attendens, nec saluti tue consulens et honori, omissa reuerentia Redemptoris, te de rebus ecclesiasticis plus debito intromittens, ecclesias et ecclesiastica beneficia confers quibusuis personis et aufers, destituendo illos qui sunt canonice per dictum episcopum in ecclesiis sue diecesis instituti, ac per proprios homines prouentus earum faciens occupari, balistarios, canes, aues et equos tuos in illis, quarum nulli uel pauci sunt redditus, introducis, ut ipsis prouideatur de prouentibus earumdem. Preterea clericos capi faciens et publice custodie mancipari,  eos coram te et tuis iudicibus secularibus litigare compellis, atque ipsos in exercitum tecum trahis, eisdem iniurias et opprobria multa inferens et grauamen, et, quod sine dolore non dicimus, pro diro reputans nonnunquam augurio cum tibi uides religiosum aliquem uel clericum occurrentem. Ceterum in anime tue periculum detinens pythonissam, excommunicatos defendis et usurarios atque Ecclesie inimicos, continentes uiduas inuitas hominibus tuis tradens, et liberos nichilominus deputans perpetue seruituti, personas insuper ecclesiasticas a regno exire prohibes et intrare: et si forte illarum aliqua licentiam tenet exeundi, ne ad apostolicam sedem accedat prius prestat corporaliter iuramentum, et si secus attentet agere, capitur,  spoliatur, et publice custodie mancipatur. Que omnia dictus episcopus personaliter est expertus. Cum enim super his non immerito fueris redargutus ab eo, et monitus diligenter ut dimitteres pythonissam, quam quotidie consulebas, ita quod licet uocatus ob hoc ad te accedere noluisset, tu querens malignandi occasionem in eum, dari tibi in quadam uillula ecclesie sue ab eo procurationem indebitam petiisti: quam cum prestare renuerit, sicuti nec debebat, tam suam quam canonicorum eiusdem loci domus dirui faciens, atque equitaturas eis proprias auferens, ecclesiam, quam iam pro magna parte spoliaueras, eis que remanserant  fecisti bonis omnibus spoliari. Quare idem suam diecesim sententie supposuit interdicti, et ne Bracarensis electus ipsam presumeret relaxare, uocem ad nos appellationis emisit.

Quod cum ad tuam notitiam peruenisset, more solito quoslibet huiusmodi sententiam obseruantes et nolentes etiam celebrare mandasti rebus omnibus spoliari, illos tuos reputans inimicos et etiam proditores qui quemlibet illorum recipere attentarent. Postmodum uero prefatus electus ipsum, missis ei suis et tuis litteris de conductu, apud Bracaram euocauit, promittens quod ibidem ipsi et Ecclesie satisfaceres competenter. Qui cum ad eius presentiam accessisset, et dictus quesiuisset electus ab eo quare protulisset sententiam supradictam, idem innouans  appellationem emissam, ei causas predictas pro quibus hoc fecerat explicauit. Die uero sequenti electus a te cautione recepta, mandauit eidem ut dictam sententiam relaxaret: quod idem efficere noluit, presertim cum nulla esset satisfactio de tot et tantis iniuriis subsecuta, nec tu etiam ab inceptis quiesceres, licet ipsam postmodum, pro eo quod clericos ad mandatum electi, qui eam relaxare uolebat, celebrare nolentes coram propriis parentibus et amicis, ut asserebatur eidem, exoculari mandaueras, et crudelitates alias exerceri, ne punirentur insontes, ad tantum euitandum periculum relaxarit, in his et aliis damna plurima sustinens et grauamen; et, ut adderes afflictionem  afflicto, eumdem pro grauaminibus ipsis uolentem ad sedem apostolicam properare fecisti sub publica custodia detineri. Hec autem de tua regali magnificentia non facile crederemus, nisi nuper quasdam nobis litteras indiscretione plenas et presumptione non uacuas direxisses; quibus inter cetera que non sunt digna relatu, hec nobis scribere presumpsisti, quod cuilibet de te sinistra suggerenti aurem libenter apponere consueuimus, et coram omnibus contra te non erubescimus in uerba prorumpere inhonesta. Quod nostram non illustrat prouidentiam, sed offuscat; quia sancti successores Petri non consueuerunt inferre conuicia, sed ea exemplo Christi cum patientia sustinere. Sane nullus principum, quantumlibet magnus, nisi forsan hereticus aut tyrannus,  tam irreuerenter et arroganter nobis aut predecessoribus nostris scribere attentauit, propter eius reuerentiam et honorem cuius representamus in apostolatu personam. Sed et illud quod in eisdem litteris subscripsisti non sapit catholicam puritatem, sed hereticam uidetur perfidiam exhalare: quod uidelicet nullatenus in eis qui religionem simulant, et maxime in prelatis et clericis, melius potest frangi uel comminui simulacrum luxus atque superbie quam si eis nimia superabundantia temporalium, quam a te habent et patre tuo in regni tui ac successorum tuorum maximum preiudicium, subtrahantur, et filiis tuis ac regni defensoribus in  multis patientibus indigentiam assignetur. Nobis autem pro minimo est ut a te uel ab humano die, sicut dicit Apostolus, iudicemur, quoniam qui nos iudicat Dominus est; nec agere desistemus quod idem Apostolus ait: Argue, increpa, obsecra, in omni patientia et doctrina . Quare arguentes et increpantes more pii patris, qui filium quem diligit corripit, obsecramus te, fili carissime, per misericordiam Iesu Christi quatenus, illa mensura contentus quam Deus tibi donauit, ad ecclesiastica iura non extendas aliquatenus manus tuas, sicut nec nos ad regalia iura manus nostras extendimus, relinquens nobis iudicium clericorum, sicut et nos laicorum iudicium tibi relinquimus; quia secundum Apostolum seruus suo domino stat aut  cadit, ne si alienum tibi officium usurpaueris, exemplo Ozie regis diuinam sentias ultionem.

Quoniam igitur excessus huiusmodi multipliciter apud homines obnubilant famam tuam et conscientiam maculant apud Deum, serenitatem tuam rogamus attentius et monemus, salubriter consulentes, quatenus habens respectum ad illum cui nuda sunt quelibet et aperta, qui etiam nec falli poterit nec corrumpi, predictum episcopum proprie restituens libertati, ablata eidem restituas uniuersa, et de damnis, iniuriis et grauaminibus sibi et Ecclesie irrogatis satisfaciens competenter, ab eisdem et similibus sic desistas, ut maiestatem diuinam, quam propter hoc grauiter offendis, ualeas complacare,  ac, cum defeceris, in tabernacula recipiaris eterna. Alioquin, quantumcunque te in Domino diligamus et honori tuo deferre uelimus, quia magis est regi Deo quam regi homini deferendum, noueris quod in iure suo non deerimus episcopo memorato, qui sumus omnibus in iustitia debitores.

Datum Laterani, uII Kal. Martii, anno quarto decimo.



IX. COMPOSTELLANO ARCHIEPISCOPO. Super eodem. 

uehementer nos comedit zelus domus Dei, ad cuius sumus, licet immeriti, custodiam deputati, cum ab illis affligitur qui eam deberent potius confouere,  ac grauatur ab eis per quos deberet ab aliis defensari, quibus paterno compatientes affectu, non minus urimur pro eisdem quam pro domo Domini quam affligunt. Sane, sicut ex litteris uenerabilis fratris nostri episcopi Colimbriensis accepimus, carissimus in Christo filius noster rex Portugalensis illustris hoc prout conuenit non attendens, nec saluti sue consulens et honori, omissa reuerentia Redemptoris, se de rebus ecclesiasticis plus debito intromittens, ecclesias, et ecclesiastica beneficia confert quibus uult personis et aufert, destituendo illos qui sunt canonice per dictum episcopum in ecclesiis sue diecesis instituti, etc., in eumdem fere modum ut in alia, usque detineri. Quapropter dilectum filium M. capellanum suum, qui cum ipso in huiusmodi  tribulationibus specialius permanebat, de nocte latenter mutato habitu quasi nudum ad sedem apostolicam destinauit. Cum autem dictus episcopus appellationem interpositam per procuratorem idoneum memoratum capellanum suum fuerit prosecutus, dictus rex non curauit idoneum mittere responsalem, licet quidam simplex nuntius ipsius P. dictus abbas nobis ex parte sua litteras minus prouidas presentarit. Quia uero quanto predictum regem ampliori caritate diligimus, tanto maiori dolore turbamur quoties nobis ea de ipsius actibus referuntur que famam eius obnubilant apud homines et conscientiam maculant apud Deum, fraternitati tue per apostolica scripta mandamus atque precipimus, quatenus eumdem regem moneas attentius  et efficaciter inducere non postponas ut memoratum episcopum proprie restituat libertati, ablata eidem restituens uniuersa, et de damnis, iniuriis et grauaminibus supradictis sibi et Ecclesie irrogatis satisfaciens competenter, ab eisdem et similibus de cetero sic desistat quod offensam diuine maiestatis euitet, quam propter hoc creditur incurrisse, et apud homines eius opinio, que per predicta maculata fuerat, releuetur. Alioquin, quantumcunque ipsius uelimus honori deferre, quia tamen homini contra Deum deferre nolumus aliqua ratione, omni gratia, timore ac amore postpositis ipsum ad hoc per illam quam magis uideris expedire censuram et per penam in compromisso statutam,  qua se, sicut ex litteris Bracarensis electi nuper accepimus, uoluntarie obligauit, sublato cuiuslibet contradictionis et appellationis obstaculo compellere non postponas.

Datum, ut in alia per totum.



X. EIDEM. De negotio episcopi Colimbriensis cum Egitaniensi. 

Licet uenerabilis frater noster Colimbriensis episcopus, pro eo quod inter ipsum et Egitaniensem episcopum suffraganeum tuum super limitatione episcopatuum suorum et quibusdam aliis questio uentilatur, te in causa sua possit iudicem recusare, nos tamen de discretione tua ac prudentia plene  confisi, causam suam, quam habet contra carissimum in Christo filium nostrum regem Portugalensem illustrem, tibi de certa scientia duximus committendam. Quocirca fraternitati tue per apostolica scripta mandamus quatenus habens pre oculis solum Deum, taliter in negotio ipso procedas quod et idem episcopus suam et Ecclesie sue iustitiam prosequatur, et nos deuotionem tuam possimus exinde merito commendare. Ceterum, quia, sicut accepimus, cancellarius eiusdem regis litteras nostras uel delegatorum nostrorum, que mittuntur eidem, ob fauorem ipsius aut interpretatur aliter quam se habeant, aut omnino subticet quod noscit regiis auribus displicere, uolumus et mandamus quatenus litteras quas super eodem negotio ipsi regi dirigimus,  per tuum clericum ei presentari facias, et legi etiam continentiam earumdem; ipsum cancellarium monens auctoritate nostra pariter et inducens ut sicut diuinam non uult et nostram indignationem incurrere ab opere tam iniquo de cetero conquiescat.

Datum, ut in alia.



XI. ARCHIEPISCOPO ET SUFFRAGANEIS ECCLESIAE SENONENSIS. De clericis promotis ab episcopis non suis. 

Aduersus quosdam clericos uestrarum diecesum, qui dudum ad sedem apostolicam accedentes, a uicinis  episcopis, Castellano uidelicet, et Ortano, Sutrino, et Nepesino, temere se fecerunt ad sacros ordines promoueri, graui fuimus indignatione commoti, pro eo maxime quod quosdam eorum per falsas litteras et Simoniacam prauitatem accepimus fuisse promotos. Unde ordinatores a potestate suspendimus ordinandi, et ordinatis exsecutionem interdiximus ordinum taliter susceptorum, super hoc uobis litteras apostolicas destinantes. Nuper autem multi de ipsis ad nostram presentiam reuertentes, cum multo fletu et eiulatu quotidie non cessabant ad nos opportune importune clamare, suppliciter obsecrantes ut cum eis misericorditer agere dignaremur. Quibus diu nos difficiles exhibuimus et seueros in tantum quod eis sub pena  excommunicationis iniunximus ut redirent, nec nos super hoc diutius molestarent. Sed nec sic quidam eorum ab obsecrationis instantia desistere uoluerunt, quo magis repellebantur a nobis, eo magis apud nos ut misereremur instantes. Eius denique nos exemplo qui cum iratus fuerit non obliuiscitur misereri, rigorem mansuetudine prouidimus temperandum; cum et ipsi, exemplo Iacob luctantis cum angelo, nullatenus nos dimitterent, nisi eis benedicere curaremus. Quocirca fraternitati uestre per apostolica scripta mandamus quatenus his qui de predictis duobus criminibus canonice se purgauerint, falsitate uidelicet litterarum et Simoniaca prauitate, suspensionis sententiam quam in eos  tulimus relaxetis, ut si alias digni sint et idonei, et uos eis concedere uolueritis, in uestris possint diecesibus ministrare. Ad hec, per dieceses uestras ex parte tam nostra quam uestra publice ac districte uetetis ne quis ulterius se faciat taliter ordinari. Et ne facilitas uenie incentiuum tribuat delinquendi, quicunque de cetero fuerit taliter ordinatus, eo ipso se nouerit ab ordinis exsecutione suspensum.

Datum Laterani, II Kal. Martii, pontificatus nostri anno quarto decimo.



XII. ABBATISSAE ET MONIALIBUS AURIGNIACENSIBUS. Ne beneficia non uacantia promittantur. 


Cum ex iniuncto, etc., ut supra lib. XIII epist. CCu, usque attentantur. Sane, te, filia abbatissa, referente ad nostram audientiam est delatum quod abbatissa que te precessit et uos ad multorum instantiam importunam quibusdam non uacantia beneficia promisistis, pensionem eisdem ipsorum nomine concedentes in uestri monasterii lesionem. Quia igitur id contra statuta, etc., ut supra, usque incursurum.

Datum Laterani, uI Nonas Martii, anno quarto decimo.



XIII. HENRICO ELECTO SANCTI STEPHANI HERBIPOLENSIS. Eius electio confirmatur. 


 Olim in dilecti filii nostri Benedicti tituli Sancte Suzanne presbyteri cardinalis, quem tibi et O.  procuratori uenerabilis fratris nostri Wirzeburgensis episcopi auditorem concessimus, presentia constitutus, proponere curauisti quod cum in abbatem monasterii Sancti Stephani fuisses electus, et electionem tuam predictus noluisset episcopus confirmare, ad uenerabilem fratrem nostrum Heistetensem episcopum et dilectum filium abbatem Halsbrunensem  commissionis litteras impetrasti, cumque coram ipsis inter te ac quosdam monachos aduersarios tuos lis fuisset legitime contestata,  quoniam pars aduersa non solum comparere noluit in terminis peremptorio etiam assignatis, sed quemdam alium in predictum monasterium intrusere, iudices receptis ex parte tua quibusdam testibus, te in possessionem causa rei seruande mittentes, eum quem aduersarii tui duxerant in monasterio intrudendum cum omnibus fautoribus suis excommunicationis sententie subiecerunt. Ad hec autem respondebat episcopi procurator quod et tu per falsi suggestionem predictas litteras impetraueras, et inordinate processerant iudices memorati, quia cum inter te ac episcopum fuisset causa commissa, ipsi, episcopo non citato, contra predictos monachos, de quibus in commissione mentio non  fiebat, post appellationem ad nos interpositam presumpserant iudicium exercere. Nos igitur his et aliis que coram eodem cardinale proposita fuerant plenius intellectis, tam id quod de illo exstiterat attentatum qui lite pendente per aduersarios tuos intrusus fuerat in abbatem, quam illud quod te in possessionem causa rei seruande iudices induxerant memorati, decreuimus irritum et inane ac de consensu partium uenerabili fratri nostro episcopo et dilectis filiis maioris ecclesie et Sancte Crucis prepositis Augustensibus dedimus in mandatis ut uocatis ad presentiam suam quoscunque noscerent euocandos, te ac sociis tuis ad stipendia restitutis,  et absolutis secundum formam Ecclesie absoluendis, audirent causam, et tam recipiendis attestationibus quam receptis legitime publicatis, eam fine canonico sublato appellationis obstaculo terminarent. Ipsi uero receptis per quosdam uiros discretos testibus, et per se tandem attestationibus publicatis, post multas exceptiones et alia utrinque proposita, quia quidam testes eis contrarii uidebantur, causam ad nos remiserunt instructam, uigiliam Beati Andree partibus terminum prefigentes quo nostro se conspectui presentarent sententiam recepture. Quamuis autem tu propter hoc ad sedem apostolicam accessisses, pro parte tamen altera nullus comparuit responsalis. Quare te oportuit diutius exspectare. Tandem uero, ne pars altera lucrum de contumacia  reportaret, sed eius absentia Dei presentia suppleretur, aperiri gesta fecimus et examinari omnia diligenter. Contra te igitur uidebatur propositum et probatum quod cum iuri eligendi renuntiatum in episcopi manu fuisset, ipse monachis sub hac forma licentiam tribuerat eligendi si possent in personam idoneam de gremio ipsius Ecclesie conuenire, alioquin, ne sine ipso uel nuntio suo procedere attentarent districtius curauerat inhibere. Ipsis ergo super electione tractantibus, in quatuor arbitros fuit ab omnibus compromissum, sic uidelicet ut si unus etiam ab aliis discordaret, quod tres facerent non ualeret. Qui, cum in quadam camera conuenissent nec potuissent adinuicem concordare, sed recessissent de loco ipso discordes, Ioannes cum sociis  suis accedens ad eos, ex episcopi parte prohibuit ne ulterius ad arbitrium consederent, quia ipsi de cetero eorum arbitrium non seruarent.

Ceterum tres eorum prohibitioni facte minime deferentes, contradicente quarto, absentia Ioannis et Cononis captata, te sibi eligere presumpserant in abbatem. Quare quod ab eis factum fuerat, uidebatur penitus non ualere; quia, cum in manu episcopi renuntiatum iuri eligendi fuisset et sub hac forma duntaxat electionis restituta facultas si possent unanimiter conuenire, ipsi non fecerant electionem concordem, sed contra formam prescriptam conuenerunt in arbitros, quorum tres contra compromissi tenorem, contradicente quarto et arbitrandi licentia  reuocata, contemptis absentibus, te, qui bona cellarii, cuius administrationem prius habueras, asserebaris enormiter dissipasse, in abbatem presumpserant nominare. uerum ad hoc fuit ex tua parte responsum quod non fuerat sufficienter ostensum uos iuri eligendi renuntiasse in manu episcopi, quod ipsis secundum canones competebat, presertim cum nullus testium quod tu cum parte tua renuntiaueris ausus fuerit affirmare, licet aliquis dixerit se ab episcopo sic audisse. Preterea si fuisset renuntiatum ab omnibus, episcopus tamen facultatem restituerat eligendi si possent concorditer conuenire. Ipsi quoque quatuor arbitros concorditer assumpserunt, qui etiam intelligendi sunt concorditer processisse; cum, etsi quartus dixerit quod te, obstante  iuramento quod abbati premortuo de te non eligendo prestiterat, eligere non ualebat, personam tamen tuam multipliciter commendarit et sibi dixerit complacere. Preterea concorditer illud intelligitur esse factum a quo non poterant obstante iuramento ab omnibus unanimiter prestito resilire, cum fuisset iuratum ab omnibus quod eum in quem quatuor uel tres arbitri conuenirent, etiamsi quartus contradiceret, reciperent in abbatem. Eadem quoque ratione dicebas quod arbitrandi seu eligendi facultas reuocata non fuerat, nec potuerat reuocari, presertim cum, etsi arbitrii nondum publicassent arbitrium, iam tamen in te pariter conuenissent. Nec nocet in aliquo quod quibusdam absentibus arbitri processerunt, cum Ioannes, qui abfuisse dicitur, staret  pre foribus, et Cono scienter se duxerit absentandum, illaque hora instaret qua electionem publicare debebant, et qua elapsa, eligendi arbitrium expirasset. Super dilapidatione uero etsi nichil contra te fuerit sufficienter ostensum, per testes tamen tuos erat aperte probatum quod officium tuum melioratum reliqueras, et de omnibus sufficientem reddideras rationem. Nos igitur his et aliis diligentius et plenius intellectis, electionem de te factam auctoritate apostolica confirmamus et presentis scripti patrocinio communimus. Nulli ergo, etc., confirmationis, etc., usque incursurum.

Datum Laterani, uI Idus Martii, pontificatus nostri anno quarto decimo.



XIu. RATISPONENSI EPISCOPO, ET DE SANCTO EMMERANNO RATISPONENSI ET PRWENINGENSI RATISPONENSIS DIeCESIS ABBATIBUS. Super eodem. 


Olim dilectus filius Henricus electus monasterii Sancti Stephani Herbipolensis in dilecti filii nostri Benedicti tituli Sancte Susanne presbyteri cardinalis, quem sibi et O. procuratori uenerabilis fratris nostri Wirseburgensis episcopi auditorem concessimus, presentia constitutus proponere curauit quod cum in abbatem eiusdem monasterii fuisset electus, et electionem suam predictus noluisset episcopus confirmare, etc., in eumdem fere modum ut in alia, usque  examinari omnia diligenter. Itaque contra eumdem electum uidebatur propositum et probatum, etc. usque manu fuisset, ipse monachis dicti monasterii sub hac forma, etc., usque captata, eum sibi eligere presumpserant in abbatem. Quare, etc., in eumdem fere modum ut in alia, usque contemptis absentibus, ipsum, qui bona cellarii, cuius administrationem prius habuerat, asserebatur enormiter dissipasse, in abbatem presumpserant nominare. uerum ad hec fuit ex sua parte responsum quod, etc., in eumdem fere modum ut in alia, usque plenius intellectis, electionem de dicto electo factam auctoritate apostolica per diffinitiuam duximus sententiam confirmandam. Ideoque discretioni uestre per apostolica scripta mandamus quatenus sententiam ipsam exsecutioni mandantes,  eumdem Henricum in corporalem abbatie possessionem inducere procuretis, et ab uniuersis monachis ei faciatis obedientiam exhiberi, contradictores per censuram ecclesiasticam appellatione postposita compescentes. Quod si non omnes, etc., duo uestrum ea, etc.

Datum, ut in alia per totum.



Xu. ARCHIEPISCOPO SENONENSI, ET NIuERNENSI EPISCOPO, ET MAGISTRO ROBERTO DE CORZON CANONICO PARISIENSI. De presbytero Lingonensi accusato de heresi. 

uenerabilis fratrer noster Lingonensis episcopus quedam nobis contra G. canonicum Lingonensem  presbyterum de Mussiaco per suas litteras intimauit que sapere presumuntur hereticam prauitatem: quarum tenorem de uerbo ad uerbum uobis sub bulla nostra remittimus interclusum. Unde, cum dictus episcopus eumdem G. suspectum de heresi habuisset, cegit eumdem cautionem tam iuratoriam quam fideiussoriam exhibere quod terminis quos sibi prefigeret eius se conspectui presentaret, prout deceret super his omnibus responsurus. Sed, cum dictus episcopus apud Barrum super Secanam die quo terminum assignarat sibi cum multis uiris religiosis et prudentibus, quos ad hoc conuocauerat, conuenisset, idem G. iuramenti religione contempta, nec comparuit, nec suam absentiam excusauit. Quare sepedictus episcopus, pensatis omnibus que  tam prima die quam secunda seruato iuris ordine, ac pre oculis habito Dei timore, acta fuerant coram eo, et toto processu diligenti deliberatione pensato, de consilio et consensu tam religiosorum quam iurisperitorum omnium qui assistebant eidem, sepedictum G. super his de quibus fuerat accusatus pro conuicto decreuit habendum, ipsum sententia diffinitiua pronuntians tanquam hereticum condemnandum, et sententiam in scriptis redigi faciens, et multorum sigillis, episcoporum uidelicet, abbatum et archidiaconorum reseruari munitam. Dictus autem G. in nostra presentia constitutus proposuit quod prefatus episcopus eum post appellationem ad nos interpositam ceperat, et prefatam prestare  compulerat cautionem, nitens se multipliciter excusare. Nos igitur attendentes quod ea que circa ipsum fuerint inquirenda uos plenius poteritis indagare, illum ad uos duximus remittendum, per apostolica scripta precipiendo mandantes quatenus nisi usque ad festum Pentecostes comparuerit coram uobis, super his que sapiunt hereticam prauitatem suam sufficienter, si poterit, innocentiam ostensurus, uos sublato cuiuslibet contradictionis et appellationis obstaculo exerceatis in ipsum rigorem ecclesiastice discipline: quod si se ostenderit inculpabilem, eius innocentiam opprimi non sinatis, cum sincera diligentia et diligenti sinceritate in negotio fidei processuri. Quod si non omnes, etc. duo uestrum ea, etc.

 Datum Laterani, XuI Kal. Aprilis, anno quarto decimo.



XuI. MAGISTRO GILIBERTO CANONICO SANCTORUM APOSTOLORUM CONSTANTINOPOLITANO. Confirmatur ei prebenda. 

Iustis petentium desideriis dignum est nos facilem prebere consensum, et uota que a rationis tramite non discordant effectu prosequente complere. Eapropter, dilecte in Domino fili, tuis iustis postulationibus grato concurrentes assensu, prebendam quam in ecclesia Sanctorum Apostolorum Constantinopolitana es canonice assecutus, sicut eam iuste possides et quiete, auctoritate tibi apostolica confirmamus  et presentis scripti patrocinio communimus. Nulli ergo, etc., usque incursurum.

Datum Laterani, XI Kal. Aprilis, anno quarto decimo.



XuII. A. CANONICO SANCTAE SOPHIAE CONSTANTINOPOLITANO. De eodem argumento. 

Solet annuere sedes apostolica piis uotis, et honestis petentium precibus fauorem beneuolum impertiri. Eapropter, dilecte in Domini fili, tuis iustis precibus inclinati, prebendam quam in Constantinopolitana Ecclesia obtines, sicut eam, etc., ut in alia, usque incursurum.

Datum, ut in alia per totum.



XuIII. HUGONI ABBATI MONASTERII SANCTI SALuATORIS KANROFFENSIS, EIUSQUE FRATRIBUS TAM PRAESENTIBUS QUAM FUTURIS REGULAREM uITAM PROFESSIS IN PERPETUUM. De confirmatione priuilegiorum. 


uenerabilium locorum cura nos admonet de eorum perpetua securitate tractare, et que pro ipsorum quiete recte statuta sunt, cooperante Domino, stabilire. Eapropter, dilecti in Domino, filii, uestris iustis postulationibus clementer annuimus, et prefatum monasterium Sancti Saluatoris, in quo diuino estis obsequio mancipati, ad exemplar felicis  recordationis Alexandri secundi, Urbani secundi, Calixti, Lucii secundi, Anastasii et Alexandri tertii, predecessorum nostrorum Romanorum pontificum, sub beati Petri et nostra protectione suscipimus et presentis scripti priuilegio communimus. In primis siquidem statuentes ut ordo monasticus, etc. usque perpetuis ibidem temporibus inuiolabiliter obseruetur. Preterea quascunque possessiones, quecunque bona idem monasterium inpresentiarum iuste et canonice possidet, aut in futurum, etc, usque permaneant, in quibus hec propriis duximus uocabulis exprimenda: Locum ipsum in quo prefatum monasterium situm est cum omnibus pertinentiis suis, burgum uidelicet ipsi cenobio adiacentem cum ecclesiis et parochiis suis, ecclesiam de Aneis, de  Pleuilia, de Genuliaco, de Suiriaco, de Lubiliaco, Sancti Martini Arsi, de Enerciaco, cum terra de Podio caluo, ecclesias do Meleu, de Maslerant, de Marceliaco, de Bellomonte, de Argentunio, de Clareia, de Parisiaco, de Goia, de Chel, de Exactiis, de Malopresbytero, de castro Garnerii, de Solmeria cum Brenaco, de Siurim, de Benaias, de Loa, de Claromonte, de Belloloco, de Camboira et de Adaco; ecclesias Sancti Fermerii, Sancti Maxentii, Sancte Marie et Sancte Sophie de Niorto cum parochia sua; Sancti Leodegarii, Sancti Cirici, Sancte Marie de Cornu cum ecclesiis suis et parochia; Sancti Nicolai de Monte Maurilii, Sancti Martini de Heremo, de Tursarco, et de Basiano. In Lemouicensi episcopatu monasterium castri de  Rupe Cauardi cum cemeterio et pertinentiis suis; monasterium Sancti Angeli cum castro et ecclesiis sibi pertinentibus; ecclesias de Colongia, de Magnaco, de Monasterio et de Cella; ecclesiam Sancte Marie de Tellicio cum appendiciis suis de Oratorio et de Asneriis; ecclesias Sancte Eulalie et Sancti uincentii de Sancto Germano, cum capella de insula; castrum de Nuntronio et monasterium cum ecclesiis suis; oratorium Sancti Laurentii de Tolia cum uillis de Arbergiis, de Pollac, de Gaschonholas, de Brillac et de Campellis cum terris, uineis, decimis, redditibus, nemoribus et aliis pertinentiis suis; oratorium Sancti Nicolai de Aubis cum uineis, terris, pratis, molendinis et aliis pertinentiis suis. In Xantonensi  diecesi ecclesiam de Iarniaco cum uilla et aliis pertinentiis suis; ecclesias de Maruiaco, de Claun, de Cadenaco, de Fornes, de Solunianes, de Cressiaco, de Colunes et de Auia cum pertinentiis suis; ecclesias Sancte Columbe et Sancte Leuerine cum decimis, redditibus et aliis pertinentiis suis; ecclesias de Macouilla, de Ribaniaco cum terris et aliis pertinentiis suis; ecclesias Sancti Florentii et Sancti Bibiani cum omnibus pertinentiis suis. In episcopatu Petragoricensi monasterium Sancti Petri de Sorziaco cum uilla, terris, uineis, decimis, molendinis et aliis pertinentiis suis; ecclesiam Sancte Marie de Moscidanio cum decimis et aliis pertinentiis suis; ecclesiam Sancti Medardi cum uilla et aliis pertinentiis suis; ecclesiam Sancte Columbe cum  pertinentiis suis; ecclesiam nouam de Fractoioco, ecclesiam Sancte Marie de Capella Fulcherii cum pertinentiis suis; ecclesias de Ladas et Sancti Preiecti de Faugas et de Paracollo cum uilla et aliis pertinentiis suis; ecclesiam de Cosa cum altaribus et aliis pertinentiis suis. In diecesi Caturcensi monasterium de Monte-Pesato cum decimis et aliis pertinentiis suis; ecclesias de Bonoloco et de Misericordia Dei cum pertinentiis suis. In episcopatu Agennensi ecclesiam de uitraco cum appendiciis suis, ecclesias de Artaldo, de Margarola et de Bertinio cum pertinentiis suis. In Engolismensi diecesi ecclesiam de uerta cum uillis, decimis et aliis pertinentiis suis; ecclesias de Fontaniliis, de Canumet, de Sargucoco, de Donazaco de Suriaco monasterio  et de Caleias cum pertinentiis suis. In Burdegalensi diecesi ecclesias de Tella et de Ribaniaco cum pertinentiis suis. In Andegauensi diecesi ecclesiam Sancti Saturnini cum appendiciis suis. In Beluacensi diecesi ecclesiam de Fraxineto cum uilla, terris, decimis, redditibus, et altari suo de Oddonis curte et aliis pertinentiis suis; domum de Audecuria cum uilla, uineis et aliis pertinentiis suis. In Remensi diecesi ecclesiam de uilla Dominica cum altari et aliis pertinentiis suis. In Morinensi diecesi abbatiam que dicitur Ham, statuentes ut abbatis qui in eodem loco successerit electio in Karrofensis abbatis prouisione consistat; quia ab ipso pene fundationis exordio Hamensis ecclesia Karroffensi monasterio oblata, Karroffensium  fratrum studio expensis excreuisse cognoscitur. Abbatiam de Andria, ecclesiam de Beureria cum terris pratis et aliis pertinentiis suis. Ecclesiam de Aloannia cum uilla, terris et aliis pertinentiis suis. In Anglia, in episcopatu Lincolniensi, monasterium de Dardunaco cum pertinentiis suis; ecclesias de Tantunaco, de Cantunaco, de Cauffo et de Canturbeio. In Bituricensi diecesi ecclesiam Sancti uincentii de Monz cum uilla, terris, molendinis et omnibus pertinentiis suis; ecclesiam de Monsterolo cum uilla, pratis, molendinis et omnibus pertinentiis suis; In Claromontensi diecesi castellum Sancti Iuonii, abbatiam Wodorensem, ecclesias de Cadilogio, de Morengia,  de Nobiliaco; de Grossogilo, de Perusia, de Gadiniaco et de Pleuis cum omnibus pertinentiis suis; ecclesiam Sancti Dionysii de Lascesas, ecclesiam Sancti Petri de Noallac, ecclesias de Ambernac, unam beate Marie, alteram beati Petri; ecclesiam Sancti Martini de Ambazac super fluuium Drone, ecclesiam de Macouilla et ecclesiam de Cella cum omnibus pertinentiis suis. In Rothomagensi diecesi ecclesiam Sancte Marie de Alneto cum decimis et aliis pertinentiis suis. Anbianensi diecesi ecclesiam de Boaressia cum uilla, terris, decimis, nemoribus; et ecclesia Sancte Marie de Formariis cum tertia parte decimarum totius parochie.

Ad hec, supradictorum Patrum uestigiis insistentes interdicimus ne diecesis ipsius episcopus, nisi  ab abbate inuitatus fuerit, in eodem monasterio missas publicas aut consecrationes uel ordinationes quaslibet agat, neque sanctiones [stationes] indicat, neque paratas uel mansionaticos exinde requirat, salua hospitalitatis gratia competenti. Liceat quoque uobis clericos uel laicos liberos et absolutos e seculo fugientes ad conuersionem recipere et eos in uestro monasterio absque contradictione aliqua retinere. Prohibemus insuper ut nulli fratrum uestrorum post factam in loco uestro professionem fas sit absque licentia abbatis sui, nisi obtentu arctioris religionis, discedere. Discedentem uero absque communium litterarum uestrarum cautione nullus audeat retinere. In parochialibus uero ecclesiis quas tenetis liceat uobis sacerdotes eligere et episcopis  presentare: quibus, si idonei fuerint, episcopi curam animarum committant, ita ut de plebis quidem cura ipsis, uobis uero pro temporalibus debeant respondere. Interdicimus etiam ne in altare ecclesie uestre, quod predicti antecessoris nostri Urbani manibus consecratum est, secundum constitutionem eius quisquam preter apostolice sedis pontificem uel eius legatos excommunicationis uel interdictionis audeat proferre sententiam. Obeunte uero te nunc eiusdem loci abbate, etc., usque prouiderint eligendum: qui a diecesano episcopo benedicatur, siquidem gratiam et communionem apostolice sedis habuerit, et si benedictionem gratis ac sine prauitate aliqua uoluerit exhibere. Alioquin liceat uobis pro benedictione eadem catholicum  quem malueritis adire antistitem. Decernimus ergo ut nulli omnino hominum liceat prefatum monasterium temere perturbare aut eius possessiones, etc., usque profutura, salua sedis apostolice auctoritate. Si qua igitur in futurum ecclesiastica secularisue persona, etc., usque ultioni. Cunctis autem eidem loco sua iura seruantibus, etc., usque inueniant. Amen.

Datum Laterani, per manum Ioannis Sancte Marie in Cosmidin diaconi cardinalis, S. R. E. cancellarii, XII Kal. Aprilis, indictione XIu, Incarnationis Dominice anno 1210, pontificatus uero domini Innocentii pape III anno quartodecimo.



XIX. HUGONI ABBATI ET CONuENTUI KARROFENSI. De electione abbatis Andrensis. 


 Inter ecclesiam uestram et Andrense cenobium super iure eligendi abbatem Andrensem dudum questione suborta, postquam super ea fuit in nostra presentia diutius disceptatum, dilectis filiis decano Saresberiensi et archidiacono et magistro P. Puluerel canonico Parisiensi dedimus in mandatis ut auditis hinc inde propositis, si ex parte uestra talis foret consuetudo probata que iuri communi preiudicaret, merito in hac parte ipsi secundum consuetudinem eamdem decernerent electionem Andrensis abbatis ulterius faciendam: quod si talis consuetudo, per quam in hoc casu preiudicaretur iuri communi, minime probaretur, ipsi Andrensibus  monachis ius eligendi abbatem, sublato appellationis obstaculo, adiudicare curarent, ut sic postmodum obtinerent liberam facultatem uel de Ecclesie sue gremio uel etiam aliunde per electionem canonicam eligendi personam idoneam in abbatem, presentandam capitulo Karroffensi, ut si esset canonica confirmaretur ab ipsis. Quod si forsitan partes mallent ut nobis sententia seruaretur, ipsi causam instructam ad nostrum examen remittere procurarent, prefigentes partibus terminum competentem quo in nostra comparerent presentia recepture iudicium equitatis; quod si omnes his exsequendis interesse non possent, duo eorum ea nichilominus exsequi procurarent. Qui postmodum testibus utriusque partis  receptis, et tam instrumentis et rationibus quam confessionibus et allegationibus etiam diligenter inspectis, cum iudices super sententia proferenda tractarent, et unus eorum, uidelicet decanus, astrueret sibi de cause meritis non liquere, quam ad nostrum cupiebat examen remitti, reliqui duo iudices, sicut ex litteris intelleximus eorumdem, cupientes negotium expedire, prout partes pluries instanter petierant, postquam in causa renuntiatum fuerat et conclusum, auditis specialiter postea que fuerunt a partibus proposita coram eis, cum iam sententiam quam de consilio peritorum conscripserant intenderent promulgare, Andrensis monasterii procurator quasdam suspicionis causas proposuit contra eos, de quibus ante nullam fecerat mentionem, et ad cognoscendum  de ipsis, arbitris non petitis, recessit ab eis. Sed dicti iudices nichilominus sententialiter decreuerunt ut cum in Andrensi cenobio immineret abbatis electio facienda, Andrenses monachi ab abbate et capitulo Karroffensi eligendi abbatem licentiam peterent, et eligerent postmodum personam idoneam de gremio et professis Ecclesie Karroffensis, ita quod in capitulo Karroffensi eligere minime tenerentur. Cum autem nuper dilecti filii Gaufridus Daubis monachus uester et Willelmus Andrensis Ecclesie procuratores propter hoc ad sedem apostolicam accessissent, et super antedicta sententia litigassent aliquandiu coram nobis, nos, qui ex officii nostri debito his que pacis sunt tenemur insistere, compositionem amicabilem et utrique monasterio  utilem fecimus inter eos, quam ipsi demum pariter acceptarunt, ut uidelicet Andrenses monachi qui nunc sunt, et qui pro tempore fuerint, Karroffensi abbati professionem faciant apud Andrense cenobium, promittendo eidem obedientiam et reuerentiam regularem. Cum autem in Andrensi Ecclesia occurrerit electio facienda, Andrenses monachi de professis monasterii Karroffensis, siue de suo, siue de monasterii Karroffensis collegio, personam idoneam libere sibi eligant in abbatem. Electus uero Karroffensi presentetur abbati: qui electionem de illo factam confirmare uel infirmare procuret, sicut de iure fuerit faciendum. Confirmatus autem a diecesano benedicatur episcopo, et singulis trienniis  monasterium uisitet Karroffense, ac census nomine uiginti solidos sterlingorum annuatim persoluat eidem. Preterea Karroffensis abbas annis singulis, si uoluerit, per seipsum uel per duos ex suis monachis Andrense monasterium uisitet: cui Andrensis abbas in choro, capitulo, refectorio, et aliis locis, utpote Patri abbati, cedat. Qui cum consilio Andrensis abbatis corrigat si quid in membris Andrensis cenobii fuerit corrigendum. Quod si quidquam corrigendum fuerit in abbate, id cum seniorum et saniorum fratrum ipsius loci consilio abbas corrigat Karroffensis. Nos igitur compositionem eamdem a prefatis procuratoribus approbatam de communi fratrum nostrorum consilio auctoritate apostolica confirmamus  et presentis scripti patrocinio communimus, statuentes eamdem perpetuis temporibus inuiolabiliter obseruandam. Nulli ergo, etc., confirmationis et constitutionis, etc., usque incursurum.

Datum Laterani, X Kal. April. pontificatus nostri anno quartodecimo.



XX. FRATRIBUS MILITIAE TEMPLI SANCTI PHILIPPI DE PLANO AUXIMANAE DIeCESIS. De concordia inter episcopum et Templarios Auximanos. 

Inter uos ac uenerabilem fratrem nostrum Auximanum episcopum super quibusdam mortuariis,  decimis, synodalibus et aliis episcopalibus iuribus, ac super eo quod excommunicatos et interdictos recipiebatis, ut idem episcopus asserebat, ad diuina officia et ecclesiasticam sepulturam, uenerabilibus fratribus nostris. Esino, Anconitano, et Fanensi episcopis dedisse recolimus in mandatis ut auditis utrinque propositis causam ipsam ad nos remitterent sufficienter instructam, prefigentes partibus terminum competentem quo nostro se conspectui presentarent sententiam recepture. Cum autem partes comparuissent postmodum coram eis, predictus episcopus per procuratorem suum in Sancti Philippi, Sancte Marie, ac Sancte Marine ecclesiis episcopale sibi ius uindicando, tam sextam partem  ecclesie Sancti Philippi, quam ex donatione ecclesie Sancti Coronati asserebat ad se de iure spectare, quam tertiam mortuariorum que uobis obueniunt in diecesi Auximana, nec non fructuum quarumdam terrarum decimam, quas uos obtinetis ab ipso, ratione terragii sibi debitam postulauit, et ut tam decimas Sancte Marie ac Sancte Marine ecclesiarum sibi huc usque subtractas quam etiam cathedraticum, quod integre sibi hactenus solutum non fuerat, uos restituere cogeremini et compelli ad prestandum de cetero integraliter supradicta. Institutionem preterea et destitutionem etiam clericorum in prefata Sancti Philippi ecclesia uindicauit, petens uobis nichilominus inhiberi ut excommunicatos et interdictos ab eo non reciperetis ad diuina  officia uel ecclesiasticam sepulturam. Quadringentos quoque perperos pene nomine petiit, quam ex eo dicebat esse commissam quod uos contra conuentionem inter uos et ipsum initam uenientes, circa culturam agrorum, quos in emphyteosim ab ecclesia tenetis ipsius, non impenderatis operam diligentem, et castellanos atque uillanos suos in suum receperatis preiudicium et grauamen, postulans uos ad illos dimittendum compelli ac compesci, ne illos absque ipsius reciperetis de cetero uoluntate. uerum uos tamen decimas a riuo montis Marii usque in flumen et pontem Conse ac usque ad Planum, quam etiam quasdam terras ac pascua que uobis concessisse dignoscitur, nec non etiam pratum de Waluadrono, et campos Rigiberte  et Aternani preter quatuor araturas, quibus per ipsum spoliatos uos contra iustitiam querebamini, uobis restitui postulastis. Iudices uero, receptis super his testibus ab utraque parte productis, eamdem causam ad nos remiserunt sufficienter instructam.

Cum autem propter hoc nuper uester et alterius partis procuratores in nostra presentia constituti super premissis aliquandiu litigassent, nos utriusque partis inspectis attestationibus diligenter et rationibus intellectis, de communi fratrum nostrorum consilio uos super sexta parte ecclesie Sancti Philippi duximus absoluendos; quia, etsi per testes ipsius episcopi fuerit facta fides quod ecclesia Sancti Coronati eamdem sibi sextam partem donauerit, ex aliorum tamen testium depositionibus  consistit quod anteriori tempore uobis donauerat partem illam. Decreuimus etiam ut quarta mortuariorum que in ipsius diecesi uobis obueniunt debeat manere contentus, armis et equis ex eadem quarta deductis, que iuxta indulgentias Romanorum pontificum uobis indultas retineri debent in subsidium terre sancte. Et ut uos pro singulis ecclesiis supradictis unum quartum grani et unum annone pro decimationis quarta, et duos solidos usualis monete annis singulis eidem episcopo pro cathedratico persoluatis, inhibentes uobis ut excommunicatos et interdictos ad diuina non recipiatis officia uel ecclesiasticam sepulturam, saluis indulgentiis super hoc uobis ab apostolica  sede concessis. Super institutione uero et destitutione clericorum in ecclesiis supradictis uos ab impetitione absoluimus episcopi memorati, cum in Romanorum pontificum priuilegiis uobis indultis id occurreret manifeste. Ad restitutionem quoque prati et camporum supradictorum, quibus uos probastis contra iustitiam spoliatos, sepedictum episcopum sententialiter condemnauimus, super proprietate sibi defensione legitima reseruata. Quia uero procurator ipsius episcopi requisitus a nobis pretaxatam penam uobis sponte remisit, dummodo uos castellanos et uillanos suos sine difficultate dimittere curaretis et illos absque sua non reciperetis de cetero uoluntate, ac procurator uester a petitione subtractarum uobis hactenus decimarum destiterit,  dummodo ipsas de cetero idem episcopus percipere uos permittat pacifice, nos in hac parte ipsorum desideriis concurrentes, et uos ab impetitione ipsius episcopi super predicta pena et eumdem episcopum super decimis uobis subtractis duximus absoluendos, firmiter iniungentes ut et uos castellanos et uillanos illius absque ipsius recipiatis minime uoluntate, ac ipse uobis predictorum locorum spirituales percipere decimas sine difficultate permittat, saluo predicto decimo quod ipsi episcopo terragii ratione debetur. Nulli ergo, etc. usque diffinitionis, constitutionis et inhibitionis, etc. usque incursurum.

Datum Laterani, X Kal. Aprilis, pontificatus nostri anno quartodecimo.



XXI. CANTORI, MAGISTRO. E. DE HENNIN. ET HER. PEDIARGENTI CANONICIS ATREBATENSIBUS. De quadam prebenda Ariensi. 


 Dilectus filius magister Wibertus presbyter coram dilecto filio nostro Ioanne Sancte Marie in uia lata diacono cardinale, quem sibi et I. nuntio decani et capituli ecclesie Ariensis, Morinensis diecesis auditorem concessimus, proponere procurauit quod cum ei sacerdotalis prebenda in eadem ecclesia dudum canonice collata fuisset, ac decanus et capitulum memorati nollent ei postmodum fructus reddere prebendales, ad conquestionem ipsius dilectis  filiis magistro scolarum et Waltero et Ioanni de Albengi canonicis Morinensibus commisimus causam ipsam. Qui decano et capitulo Ariensi, postquam citati sepius et demum edicto peremptorio euocati comparere noluerant coram eis, inhibere curarunt ne quid in apostolici mandati elusionem uel supradicti magistri grauamen, questione pendente super eisdem fructibus, innouarent. uerum in presentia eorumdem iudicum postea partibus constitutis, cum prefatus magister suam edidisset super eisdem fructibus actionem, Willelmus de Duaco capituli procurator respondit quod questio super fructibus coram eisdem iudicibus procedere non debebat donec causa super concessione sex sacerdotalium prebendarum, de quarum numero erat prebenda illa  que prefato dignoscebatur magistro collata, que uenerabili fratri nostro episcopo Atrebatensi et coniudicibus suis auctoritate nostra fuerat commissa, utpote preiudicialis, finem debitum sortiretur. Cum autem iudices de partium uoluntate quorumdam peritorum consilium, an illa questio preiudicialis existeret, requirere studuissent, nondum ab eisdem recepto responso prepositus Ariensis B. clerico primam tantummodo tonsuram habenti prebendam supradictam concessit, cuius fructus magister petierat memoratus, eiusdem prebende fructibus post inhibitionem iudicum assignatis eidem, contra ecclesie priuilegia temere ueniendo. Post hec uero iudices memorati causam Atrebatensibus iudicibus delegatam questioni sibi commisse  nequaquam preiudicialem existere, prout in consilio receperant a peritis, per interlocutoriam sententiam declararunt: a qua non fuit pro parte capituli prouocatum, sed lite super questione fructuum contestata, utraque pars prestitit calumnie iuramentum.

Cumque priuilegiorum transcripta magister obtulerit supradictus, per que fidem facere intendebat quod prebendam illam canonice fuerat assecutus procurator capituli ea esse uera priuilegiorum transcripta coram iudicibus recognouit. Quibus procuratori mandantibus ut authentica priuilegia exhiberet, ipse certum ad hoc diem sibi petiit assignari,  quem obtinuit, et recessit. Et licet procurator ipse postea sepefato magistro prescriptionem obiecerit decennalem, et ad illam probandam dies sibi fuerit assignatus, illam tamen seu aliam exceptionem legitimam ille uel alius procurator capituli non probauit. Quinimo magister Ingebertus ultimus capituli procurator, constanter affirmans illa uera transcripta priuilegiorum existere, ac ea rata grataque haberi a capitulo Ariensi, ut secundum ea procederent iudices ad sententiam postulauit. Unde ipsi habito consilio sapientum, sepedicto magistro per diffinitiuam sententiam fructus adiudicauere predictos: quam idem magister petiit auctoritate apostolica confirmari, relationem iudicum exhibendo supradicta et alia plenius continentem. Ad hoc nuntius  proposuit memoratus quod processus illorum debebat non immerito retretari; tum quia in litteris obtentis ad eos de prioribus litteris ad Atrebatenses iudices impetratis super sex prebendarum collatione, de quarum numero fuerat dicta prebenda cuius fructus idem magister petiit, mentio non fiebat; tum quia illa questio, uidelicet de prebendarum concessione, utpote preiudicialis alterius, fuerat primitus dirimenda, cum et causa fructuum questionis super prebenda sit accessoria, et causarum continentia non sit iuxta sanctiones legitimas diuidenda; tum etiam quia idem magister nunquam ad eamdem fuerat prebendam admissus. uerum ad hoc pars altera respondebat, allegationes huiusmodi ex eo esse superuacuas iudicandas, quia  iudicum predictorum examen partes spontanee subierunt. Proposuit insuper idem nuntius dictos iudices minus rite ob causas alias processisse; quia uidelicet in causa spirituali prestari fecerant calumnie iuramentum, et capitulo memorato mandauerant sua coram eis priuilegia exhibere, in decanum ob hoc excommunicationis et in capitulum suspensionis sententias proferendo, cum nemo ad fundandam aduerse partis intentionem suas teneatur edere rationes: item, quia nullo pro capituli parte presente, post appellationem ad nos interpositam, non in procuratorem, sed in capitulum sententiam protulerunt, adiiciens quod nequaquam relationi iudicum standum erat, que cum in publicam non sit  redacta scripturam, non in prima persona sed tertia dignoscitur esse concepta; presertim cum asserant iudices se priuilegiorum tenore cognito processisse, que minime inspexerunt. Ceterum ad predicta pars aduersa respondit quod in prefata questione fructuum, utpote temporali, non incompetenter prestari potuit calumnie iuramentum; sed et mandari a iudicibus potuit priuilegia exhiberi, quorum transcripta per magistrum memoratum oblata uera esse procurator capituli fatebatur, cum et ultimus procurator ipsius petierit secundum ea negotium terminari.

His igitur et aliis que coram eodem cardinale utrinque proposita fuerant per eiusdem relationem  plenius intellectis, cetera hinc inde proposita friuola reputantes, per apostolica uobis scripta mandamus quatenus supradicto clerico conuocato, seu aliis qui fuerint euocandi, inquisita plenius et cognita ueritate, si uobis constiterit quod prefato B. lite pendente prebenda concessa fuerit memorata, uel quod prebenda ipsa, que sacerdotibus duntaxat consueuerat assignari, eidem collata fuerit in sacris nondum ordinibus constituto uel aliud canonicum obuiet propter quod prebendam ipsam nequeat obtinere, uos supradictam sententiam pro eodem magistro super fructibus latam a iudicibus sepedictis faciatis appellatione remota firmiter obseruari, contradictores per censuram ecclesiasticam appellatione postposita compescendo. Quod si non omnes,  etc. duo uestrum, etc.

Datum Laterani, III Kalend. Aprilis, pontificatus nostri anno quartodecimo.



XXII. ABBATI ET CONuENTUI FOSSAENOuAE. Confirmatur compositio facta cum Pipernensibus. 

Istis petentium desideriis dignum est nos facilem prebere consensum, et uota que a rationis tramite non discordant effectu prosequente complere. Eapropter, etc. usque assensu, compositionem seu transactionem inter uos ex parte una et consules ac populum Pipernensem ex altera super possessionibus constitutis in loco qui Laurentii uulgariter  appellatur amicabiliter initam, sicut prouide facta est et ab utraque parte sponte recepta, et in instrumento publico exinde confecto plenius continetur, auctoritate apostolica confirmamus et presentis scripti patrocinio communimus. Ad maiorem autem euidentiam tenorem ipsius instrumenti de uerbo ad uerbum huic nostre pagine duximus inserendum. »In nomine Domini. Amen. Anno eius millesimo centesimo nonagesimo tertio, anno tertio domini Celestini pape III, indictione XI, mense Augusto, die tertia. Quoniam ea que refutationibus siue transactionibus uel aliis conuentionibus inter homines fiunt, plerumque memorie commendari non possunt, idcirco ego Guido sancte Romane Ecclesie scriniarius transactionem siue refutationem uel etiam conuentionem  inter fratres Fossenoue et populum Pipernensem habitam rogatus in hoc publicum scriptum reduco, ut si de ea dubitatum fuerit, per hoc scriptum ueritas rei ostendatur. Conuentio itaque siue transactio uel refutatio talis est. Fratres Fossenoue dant Pipernensibus centum tres libras bonorum Prouesinorum pro molendinis communibus recolligendis, que pignori tenebantur. Et consules Piperni, scilicet Petrus domini Leonis, Belbellus, Transmundus Donne Nuue, Philippus domini Gregorii milites, Roscemannus, Staldo, Iordanus, Roffridus, Guastapane, Massarii nomine uniuersitatis  refutant monachis omnem litem et querimoniam et omnem actionem quam habebant uel habere possent in Laurentiis, scilicet inter hos fines sicut uadit in directum a Gorga Palumbi in Mazoclam, et inde pergit per Mazoclam usque ad aquam que descendit de Fontana de Ficu, sine omni conditione, et inde ascendit usque in lacum. Concedit etiam populus quidquid iuris habet commune inter Fontanam de Ficu, et Lirecaduti, saluo unicuique iure proprietatis, si quis ibi aliquid habet. Concedunt etiam a Gorga palumbi inferius ut sandalariam faciant sine contradictione aliqua usque flumen maius; sicut melius uiderint expedire: que tamen sandalaria communis erit et fratribus et ciuibus. Silua que est a fontana Gricilli usque ad Recaduti est monachorum  absolute, sicut hactenus fuit; preter consuetudinem quam habet in ea populus in uenando, pascendo, ligna cedendo, et salua consuetudine tabulandi. Siluam que est a Fontana de Ficu usque ad Recaduti non incidant monachi ad cesas faciendas studiose, sed remanebit ad communes usus et ciuium et monachorum ad ligna cedenda, et ad uenandum, et pascendum. Si tamen aliquo modo peruenerit quod sit apta ad agriculturam, monachorum erit. Piscaria lacus libera est monachorum, sicut hactenus fuit. Per sandalariam totam liberum erit omnibus Pipernensibus sine apparatura aliqua piscari, non in illis locis ubi et monachi et certe persone ciuitatis habent suas proprietates. Et  quidem non licebit alicui nisi monachis aliquod edificium facere ad piscandum a Gorga Palumbi usque ad lacum; pena trecentarum librarum Prouesinorum ab utraque parte promissa, si aliqua pars contra hanc conuentionem uel refutationem seu etiam transactionem amicabili pace firmatam uenire uoluerit uel etiam obseruare noluerit; et pena soluta, hec charta conuentionis siue transactionis in sua stabilitate perpetuo perseueret. Unde rogati sunt testes, Gregorius Paganus, Rainone Sancti Laurentii, Iel de Sitio, Bertraymus Laudini, Berardus Romane, Guido de Arnaria. Ego Guido sancte Romane Ecclesie et Piperni scriniarius interfui et subscripsi.« Nulli ergo, etc. nostre confirmationis, etc. usque incursurum.

 Datum Laterani, Iu Kal. Aprilis, anno quartodecimo.



XXIII. PRIORI ET CONuENTUI ANDRENSI. De fideiussione uetita monachis. 

Cum a nobis petitur quod iustum est, et honestum, etc. usque effectum. Eapropter, dilecti in Domino filii, uestris iustis postulationibus grato concurrentes assensu, auctoritate apostolica prohibemus ne aliquis  monachus siue conuersus sub professione uestre domus astrictus sine consensu   et licentia abbatis et maioris partis uestri capituli pro aliquo fideiubeat, uel ab aliquo pecuniam mutuo accipiat ultra pretium capituli uestri prouidentia constitutum, nisi propter manifestam  domus uestre utilitatem. Quod si facere forte presumpserit, non teneatur conuentus pro his aliquatenus respondere. Nulli ergo, etc. nostre prohibitionis, etc. usque incursurum.

Datum Laterani, II Kal. Aprilis, pontificatus nostri anno decimo quarto.



XXIu. EISDEM. Ut eis liceat diuina officia celebrare tempore interdicti. 

 Solet annuere, etc, usque impertiri. Eapropter, etc. ut in alia usque assensu, ut quotiescunque terram nobilis uiri comitis Gisnensis patroni monasterii uestri pro suis excessibus, debitis, aut aliquibus causis aliis subiici contigerit ecclesiastico interdicto, iuxta quod uobis est a felicis recordationis Alexandro papa  predecessore nostro indultum, exclusis excommunicatis et interdictis, non pulsatis campanis, suppressa uoce, diuina uobis liceat officia celebrare, deuotioni uestre auctoritate presentium indulgemus  . Decernimus ergo, etc. nostre concessionis, etc. usque incursurum.

Datum, ut in alia.



XXu. ABBATI ET CONuENTUI SANCTI AUBERTI CAMERACENSIS. Confirmat eorum possessiones. 


Cum a nobis petitur, etc. ut in alia usque assensu, altare Sancte Boue uobis a bone memorie uu. Rotomagensi archiepiscopo de assensu capituli sui collatum, altaria de Wildebroc et de urimede, que bone memorie R. Cameracensis episcopus, et altare de Herentoth, quod uenerabilis frater noster I. successor ipsius in eleemosynam consentiente Cameracensi capitulo uestro monasterio canonice contulerunt, decimas de Grieuecuer, Barastro, et de Hapelaincort ad ipsum monasterium de manu laica rationabiliter consensu ipsius Cameracensis episcopi reuocatas, et partem decime de Kion, et omnia alia  bona uestra, sicut ea omnia iuste ac pacifice possidetis, uobis et per uos eidem monasterio uestro auctoritate apostolica confirmamus et presentis  scripti patrocinio communimus. Nulli ergo, etc. confirmationis, etc. usque incursurum.

Datum Laterani, Kal. Aprilis, pontificatus nostri anno decimoquarto.



XXuI. ABBATI ET CONuENTUI SANCTI QUINTINI BELuACENSIS. Ne beneficia non uacantia promittantur. 

Cum ex iniuncto nobis apostolatus officio Ecclesiarum omnium curam et sollicitudinem gerere teneatur, ea in ipsis corrigere nos oportet que in grauamen earum noscuntur plurimum redundare. Sane ad nostram audientiam uobis referentibus est delatum quod tam uos quam uestri predecessores ad multorum instantiam importunam quibusdam  promissiones de non uacantibus Ecclesiis facientes, pensiones eisdem quasdam interim contulistis. Quia igitur id contra statuta, etc. ut supra lib. XI, epist. 205, usque auctoritate uobis apostolica districtius inhibemus ne contra, etc. inhibitionis, etc., usque incursurum.

Datum Laterani, II Idus Aprilis, pontificatus nostri anno quartodecimo.



XXuII. ABBATI ET CONuENTUI SANCTI ELIGII NOuIOMENSIS. Super eodem. 

Cum ex concessa nobis a Domino potestate ad omnium Ecclesiarum curam aciem nostre considerationis  extendere teneamur, ea corrigere nos oportet que interdum in ipsarum grauamen temere attentantur. Sane ad nostram audientiam uobis referentibus est delatum quod, etc. ut in alia per totum usque in finem.

Datum, ut in alia.



XXuIII. PETRO  ILLUSTRI REGI ARAGONUM. Reuocat donationes ab eo factas in minori etate. 

Cum donationes  nonnullas intra etatis tue  legitime tempora te fecisse proponas in enorme tui dispendium redundantes, maiorem partem tuorum reddituum sic donando, nec expedire te nimis egere, quem oportet graues et grandes expensas  subire in expugnando  Christiani nominis inimicos, presentium tibi auctoritate concedimus ut omnes donationes predictis temporibus illicite   a te factas legitime ualeas reuocare. Hoc expresso specialiter ad cautelam, ut donationes facte ecclesiis uel aliis piis locis, si que fuerint reuocande, per ecclesiasticum iudicem  reuocentur.

Datum Laterani, II Idus Aprilis, anno quartodecimo.



XXIX. EPISCOPO LINGONENSI  , ET NOBILI uIRO DUCI BURGUNDIAE  De reformatione monasterii S. Benigni Diuionensis. 

Sicut ex litteris dilectorum filiorum abbatis  et conuentus Sancti Benigni  Diuionensis diecesis Lingonensis accepimus, cum tu, frater episcope,  in tue promotionis initio ad monasterium eorumdem, de cuius miserabili lapsu multa didiceras, accessisses gratia uisitandi, memoratus conuentus in te ac eumdem abbatem et priorem eiusdem loci nec non et duos alios clericos super reformatione domus tam in capite quam in membris compromittere curauerunt, promittentes interposito iuramento se ordinationi uestre humiliter parituros. uos autem compromissioni huiusmodi a festo Sancti Remigii tunc proximo adfuturo usque ad annum terminum prefigentes, communiter statuistis ut quod super debitorum solutione a uobis ordinaretur, interim seruaretur; et capitulo inter cetera iniungentes ut ordo monasticus, qui relaxatus ibidem aliquatenus fuerat, districtius seruaretur, duo millia librarum et eo amplius  infra annum pro debitis monasterii persoluistis. Appropinquante uero termino compromissioni prefixo, cum fuisset a uobis primitus constitutum ut omnes obedientiarum  prouentus insimul adunati ad solutionem cederent debitorum, quodque obedientiarii, ne statutum huiusmodi prepedirent, ad suas obedientias mitterentur earumdem prouentus fideliter seruaturi, ipsi prouentus illius anni in usus proprios uel potius in abusus nequiter conuerterunt. Unde cum adhuc multa debita superessent, pro quibus nondum fuerat satisfactum, que nonnisi cum multarum possessionum distractione ac maximo Ecclesie detrimento poterant expediri, et malitia creditorum nonnisi per te, fili dux, cuius iurisdictionis existunt, posset ulterius refrenari, uobis  pariter exstitit ab eisdem abbate ac fratribus cum instantia supplicatum ut ascito uobis tertio uiro prouido et potente, in manu uestra tandiu possessiones ecclesie teneretis donec absque rerum ecclesie uenditione seu obligatione aliqua ipsius debita soluerentur  , et quinquaginta monachis  faceretis honeste in eadem ecclesia iuxta loci consuetudinem prouideri; ipsique ad predicta seruanda se iuramento prestito astrinxerunt, tibi, frater episcope, patentes super hoc litteras concedentes: quod uos demum eorum deuicti precibus acceptastis.

Cum igitur idem abbas et fratres deuote nobis duxerint supplicandum ut quod premissum est auctoritate dignaremur apostolica confirmare, cum ad  presens alio modo nequeat monasterio consuli memorato, nos, qui super eiusdem loci sumus reformatione solliciti, prouisionem huiusmodi ratam habentes et gratam, cum credamus eamdem ad ipsius monasterii commodum redundare, deuotionem uestram rogandam duximus et monendam, per apostolica uobis scripta precipiendo mandantes quatenus suprascripta taliter ad honorem Dei et utilitatem monasterii supradicti ad debitum perducatis effectum, que ad reformationem loci statuta sunt facientes in suo robore perdurare, ut diligentie uestre studium clareat in effectu, ac diuinam et apostolicam gratiam propter hoc uobis uberius comparetis; contradictores, si qui fuerint, uel rebelles, tu, frater episcope, censura ecclesiastica, et tu, fili dux,  si necesse fuerit, potestate tibi tradita  , sublato appellationis obstaculo compescentes.

Datum Laterani, XuI Kal. Maii, anno quartodecimo.



XXX. LINGONENSI EPISCOPO. Super eodem. 

Cum, igitur nostris est auribus intimatum, Willelmus de Bregdum monachus, qui seditiosus et dilapidator existit, a multis retro diebus cum quibusdam suis fautoribus, qui ab aliis monasteriis ad Sancti Benigni cenobium conuolarunt, irregulariter uixerit, contra iuramentum proprium, quod super seruanda  prouisione ipsius Ecclesie prestiterat, ueniendo, nec eisdem presentibus pax possit in eodem monasterio reformari, fraternitati tue per apostolica scripta precipiendo mandamus quatenus, si est ita, supradictum W. et eius complices ab eodem monasterio et membris eius sublato appellationis obstaculo penitus amouendo, ipsos in aliis monasteriis eiusdem obseruantie collocare procures, contradictores, si qui fuerint, uel rebelles per censuram ecclesiasticam appellatione remota compescens.

Datum, ut in alia per totum.



XXXI. MAGISTRO NICOLAO MISNENSI ET ARNALDO DE STENDAL HALBERSTATENSIS DIeCESIS CANONICIS. Eiusdem argumenti cum epistola 49 libri XIII. 


Causam que inter dilectos filios Ottonem subdiaconum nostrum et Walterum, qui pro preposito Magdeburgensi se gerit, super Magdeburgensi prepositura dignoscitur agitari, tibi dudum, fili magister Nicole, et bone memorie Broccardo Wrcinensi  canonico de partium uoluntate sub certa forma meminimus commisisse, uobis inter cetera iniungentes quod si quidquam humanitus alterutri uestrum contingeret, ut mandato nostro fideliter exsequendo, sicut uterque uestrum iuramento prestito tenebatur, usque ad Kalendas Octobris proximo preteritas interesse non posset, ex tunc dilectus filius Florentius abbas de Sichem, omni contradictione uel appellatione cessante, que uobis iniuncta fuerant eum reliquo uestrum earumdem litterarum auctoritate exsequi procuraret. Interim uero predicto Broccardo subtracto de medio, subdiaconus memoratus nobis exposuit se habere prefatum abbatem certa ratione suspectum, nobis humiliter  supplicans ut loco prefati B. subrogare alium dignaremur. Nos igitur attendentes nullum ex hoc preiudicium parti alteri generari, ut iudicium sine suspicione procedat, te, fili magister Arnalde, obtentu predicti O. loco prefati B. duximus subrogandum, per apostolica uobis scripta districte precipiendo mandantes quatenus in ipso negotio iuxta priorum continentiam litterarum, appellatione remota, ratione preuia procedatis. Quod si alteruter uestrum his exsequendis noluerit uel nequiuerit interesse, loco eius a parte sua infra triduum alius eligatur; et si pars illa noluerit eligere, uel electus ab ea procedere non curauerit, residuus nichilominus in causa procedat. Nisi uero tu, fili Arnalde, simile prestiteris iuramentum, tu, fili magister Nicole, a iuramento  quod prestitisti te noueris absolutum.

Datum Laterani, XI Kal. Aprilis, pontificatus nostri anno quartodecimo.



XXXII. AUXITANO ARCHIEPISCOPO. Ut cedat oneri episcopali. 

 Sicut is qui sufficiens est ad curam sollicitudinis pastoralis, si forsan episcopatum affectet, desiderat bonum opus, sic is qui non sufficit ad huiusmodi oneris sarcinam supportandam, utiliter sibi consulit, si eamdem prius caute deponat quam sub ea in suum et aliorum dispendium comprimatur. Cum igitur ad pontificalis curam regiminis cognoscere te debeas minus aptum, fraternitatem tuam  rogamus attentius et monemus, per apostolica tibi scripta mandantes quatenus salutem tuam et aliorum lucris temporalibus anteponens, et compatiens nichilominus contritioni Ecclesie Auxitane, que sub tue prouisionis umbra in temporalibus et spiritualibus grauiter est collapsa, pontificalem curam spontaneus resignare procures, ut ex hoc diuinam  et apostolicam gratiam tibi ualeas comparare. Alioquin, cum tam tue saluti quam Ecclesie memorate utilitati ex apostolice teneamur seruitutis officio prouidere, super hoc, prout expedire uiderimus, disponemus.

Datum Laterani, XuII Kal. Maii, pontificatus nostri anno quartodecimo.

In eumdem modum scriptum est episcopo ualentinensi. Scriptum est etiam in eumdem fere modum uenerabili fratri Uticensi episcopo et dilecto filio abbati Cisterciensi apostolice sedis legatis, ut dictum archiepiscopum ad id moneant efficaciter et inducant.

Datum, ut in alia.



XXXIII. Super eodem. 


In eumdem modum scriptum est sicut in prima episcopo Ruthenensi usque procures, cum iamdudum ad tuam instantiam cedendi tibi licentiam per nostras duxerimus litteras concedendam. Alioquin, ne uidearis nobis forsitan illusisse, uenerabili fratri nostro Uticensi episcopo et dilecto filio abbati Cisterciensi apostolice sedis legatis litteris nostris iniungimus ut te ad id per censuram ecclesiasticam appellatione remota compellant.

Datum, ut in alia.

Scriptum est ipsis legatis in eumdem fere modum super hoc. Quod si non ambo, etc., alter, etc.

Datum, ut in alia.



XXXIu. UTICENSI EPISCOPO APOSTOLICAE SEDIS LEGATO. De electione episcopi Carcassonensis. 


Cum uenerabilis frater noster Carcassonensis episcopus, supportare nequiens sarcinam sollicitudinis pastoralis, multis incommodis et defectibus prepeditus, officii sui curam resignare disponat, sicut per tuas litteras nobis intimasti, fraternitati tue per apostolica scripta mandamus quatenus cessionem ipsius accipiens uice nostra, ipsum a cura Ecclesie Carcassonensis absoluas, eiusdem Ecclesie capitulo iniungendo ut infra octo dies post commonitionem tuam cum tuo consilio talem sibi personam eligant in pastorem per quam hoc tempore maxime  Carcassonensi Ecclesie utiliter consulatur, alioquin ex tunc personam idoneam appellatione remota  preficias Ecclesie memorate; contradictores, si qui fuerint, uel rebelles per censuram ecclesiasticam appellatione postposita compescendo.

Datum, ut in alia.

Scriptum est super hoc Carcassonensi capitulo in eumdem fere modum usque compescendo. Quocirca discretioni uestre per apostolica scripta precipiendo mandamus quatenus talem uobis personam iuxta prescriptam formam eligatis canonice in pastorem que tanto congruat oneri et honori.

Datum ut in alia.



XXXu. UTICENSI EPISCOPO ET ABBATI CISTERCIENSI APOSTOLICAE SEDIS LEGATIS. Ut comitatum Melgoriensem recipiant. 


Presentium uobis auctoritate precipiendo mandamus quatenus comitatum Melgoriensem, qui beati Petri iuris existit, in uestris recipiatis manibus, et tandiu faciatis fideliter custodiri donec super eo nostre rescripserimus beneplacitum uoluntatis.

Datum ut in alia.



XXXuI. ARELATENSI ARCHIEPISCOPO  ET SUFFRAGANEIS EIUS. De sententia lata contra comitem Tolosanum. 

Cum exspectauerimus hactenus ut nobilis uir Raymundus Tolosanus comes, tanquam arbor fructifera  commonitionum nostrarum riuulis irrigata, fructus ederet opportunos, et tanquam princeps catholicus honoraret sanctam Ecclesiam sponsam Christi, ipse prauo circumuentus consilio, non solum damna sterilitatis  incurrit, ad honorem Dei et utilitatem Ecclesie exspectatos fructus nullatenus producendo, uerum etiam dispositionibus ecclesiasticis nequiter se opponit, contra promissa  et iuramenta sua ueniens impudenter. Unde cum in ipsum a uenerabili fratre nostro episcopo Uticensi  et dilecto filio Cisterciensi abbate  apostolice sedis legatis de multorum prelatorum consilio sententia promulgata fuerit ob eiusdem contumaciam manifestam, per apostolica uobis scripta mandamus quatenus eamdem sententiam  rationabiliter promulgatam publicari per uestras dieceses faciatis, et appellatione remota per  censuram ecclesiasticam usque ad satisfactionem condignam firmiter obseruari.

Datum, ut in alia.



XXXuII. EISDEM. Super eodem.

Cum exspectauerimus, etc. usque manifestam et nos mandemus eamdem sententiam usque ad satisfactionem condignam appellatione remota firmiter obseruari, fraternitati uestre per apostolica scripta precipiendo mandamus quatenus ad recuperanda castra et alias possessiones et terras que ab ecclesiis uestris tenet insistatis uiriliter et prudenter.



XXXuIII. uIuARIENSI EPISCOPO. Super eodem. 


Cum exspectauerimus hactenus ut nobilis uir R. Tolosanus comes, tanquam arbor fructifera, etc. in eumdem fere modum ut in alia usque in finem.

Datum, ut in alia per totum.



XXXIX. UTICENSI EPISCOPO ET ABBATI CISTERCIENSI APOSTOLICAE SEDIS LEGATIS. Ne indebita pedagia exigantur. 

Cum in nobiles uiros comitem Folcalcariensem G. Ademari, Lambertum de Montilio, dominos et dominas Castri Noui et Dozare, Siluium de Crista,  Alasiam de Roca, prepositum ualentinensem, Artaldum de Russillon, . . fratrem ipsius, et quosdam alios, propter pedagia, exactiones indebitas, et alias iniquitates quas in stratis publicis et fluminibus committere non uerentur, a te, fili abbas, de multorum prelatorum consilio sententia fuerit promulgata, discretioni uestre per apostolica scripta mandamus quatenus eamdem sententiam rationabiliter latam faciatis appellatione remota per censuram ecclesiasticam usque ad satisfactionem condignam firmiter obseruari.

Datum, ut in alia.



XL. EISDEM. De sententia lata contra Roncelinum. 


Cum in Roncelinum apostatam et periurum et ciues Massilienses, pro eo quod ei obediunt et fauent in suis abominationibus manifeste, a uobis de multorum prelatorum consilio, etc. ut in alia usque in finem.

Datum Laterani, XuII Kal. Maii, anno quartodecimo.



XLI. CAPITULO ECCLESIAE ROMANENSIS. Confirmantur eis regalia dona. 

Iustis petentium desideriis dignum est nos facilem prebere consensum, et uota que a rationis  tramite non discordant effectu prosequente complere. Eapropter, dilecti in Domino filii, uestris iustis postulationibus inclinati, regalia uobis ab imperatoribus et aliis principibus secularibus, in foro uidelicet et in nundinis, nec non et transitu fluminis Isare, pia uobis deuotione concessa, sicut et ea iuste ac pacifice possidetis, uobis et per uos Ecclesie uestre auctoritate apostolica confirmamus et presentis scripti patrocinio communimus. Nulli ergo, etc. confirmationis, etc. usque incursurum.

Datum Laterani, XIII Kal. Maii, pontificatus nostri anno quartodecimo.



XLII. EISDEM. Confirmantur eorum statuta. 


Solet annuere sedes apostolica piis uotis, et honestis petentium precibus fauorem beneuolum impertiri. Eapropter, dilecti in Domino filii, uestris iustis precibus inclinati, laudabiles et honestas consuetudines ac statuta que ad Ecclesie uestre utilitatem prouide facta esse noscuntur, sicut hactenus pacifice sunt obtenta, et in authenticis super his confectis plenius continetur, auctoritate apostolica confirmamus et presentis scripti patrocinio communimus. Nulli ergo, etc. usque incursurum.

Datum ut in alia per totum.



XLIII. GNEZNENSI ARCHIEPISCOPO. De confirmatione priuilegiorum. 


Cum illius locum, licet immeriti, teneamus in terris qui sanctam Ecclesiam sponsam suam absque macula et ruga conseruat, his nos conuenit ex officii nostri debito robur apostolicum impertiri que ad statum ipsius pertinent et quietem, et ad conseruationem ecclesiastice libertatis. Cum igitur dilecti filii nobiles uiri Lesco, Conradus, et Waldislauus Oddonis, duces Polonie, tibi et suffraganeis Ecclesie tue nec non et successoribus uestris priuilegium super ecclesiastica libertate pia deuotione ad statum debitum reuocando concesserint, nos tuis precibus inclinati, concessionem ipsorum, sicut pie  ac prouide facta est, ac in authenticis continetur, auctoritate apostolica confirmamus et presentis scripti patrocinio communimus. Quia uero in eodem priuilegio est expressum ut si aurum uel argentum siue pretiosas uestes aut palafridos decedentium episcoporum supradicti duces inuenerint, et episcopus decesserit intestatus, in usus suos omnia conuertantur, dum tamen hoc ipsum eis a nobis fuerit uel a legato nostro concessum, dictis ducibus contulimus et mandamus ut nequaquam in usus suos supradicta conuertant, cum id in sue salutis cederet detrimentum, sed Ecclesie qui defunctus episcopus prefuit illa faciant integraliter assignari. Nulli ergo, etc. confirmationis et iussionis, etc. usque incursurum.

 Datum Laterani, XI Kalend. Maii, pontificatus nostri anno quartodecimo.



XLIu. EPISCOPO QUONDAM HALBERSTATENSI, ET ABBATI DE SICHEM. Scribitur ei pro archiepiscopo Gneznensi. 

Is qui paci ecclesiastice inuidet et quieti quam in celis non potuit sua prepediente malitia retinere, non solum aduersarios manifestos sepe concitat contra ipsam, uerum etiam proprios filios ad molestationem ipsius nonnunquam instigat, a quibus defensionis presidia exspectabat; ut eo dispendiosior sit illius infestationis offensa, quo minus de ipsius molestia timebatur. Sane, sicut uenerabilis  frater noster Gneznensis archiepiscopus graui nobis conquestione monstrauit, nobilis uir Wadislauus dux Polonie, qui diuturnis eum iniuriis et molestiis lacessiuit, dudum thesaurum Gneznensis Ecclesie occupauit, ex hoc damna ipsi grauia inferendo, quasdam insuper uillas Ecclesie memorate combussit, et quibusdam aliis nequiter deuastatis, multa canonicis et hominibus Gneznensis Ecclesie damna et iniurias irrogare presumpserit, homines quoque de Gnezna ad eamdem Ecclesiam pertinentes bonis suis per uiolentiam spoliauit postquam idem archiepiscopus iter arripuit ad sedem apostolicam ueniendi. Cum igitur dissimulare tot eiusdem Ecclesie grauamina nequeamus, per apostolica uobis scripta precipiendo mandamus quatenus eosdem  archiepiscopum atque ducem personaliter, secundum quod in prioribus litteris nostris uobis iniunximus, adeuntes, dictum ducem ut eidem archiepiscopo et suis hominibus super datis damnis et iniuriis irrogatis satisfaciat competenter, ablatis omnibus restitutis, monere prudenter et inducere procuretis, ipsum ad hoc, si necesse fuerit, per censuram ecclesiasticam appellatione postposita ratione preuia compellentes. Testes autem, etc. usque perhibere.

Datum, ut in alia per totum.



XLu. ABBATISSAE AUREGNIACENSI. Ne monasterium temere excommunicetur. 


Ex assuete benignitatis officio sedes apostolica consueuit eas que montana religionis ascendunt, ut cum Maria secus pedes Domini sedeant, confouere, ac illis, ne cuiusquam temeritatis incursu quies uel profectus impediatur earum, apostolicum presidium impertiri. Eapropter, dilecta in Christo filia, tue ac monasterii tibi commissi tranquillitati paterna uolentes sollicitudine precauere, auctoritate presentium inhibemus ne diecesanus episcopus uel archidiaconus loci seu quilibet alius ordinarius iudex sine manifesta et rationabili causa in te uel monasterium tibi commissum excommunicationis uel interdicti sententiam promulgare presumat, statuentes ut si te in aliquo grauari persenseris,  libere tibi liceat sedem apostolicam appellare. Si quis uero post appellationem ad nos legitime interpositam in te uel Ecclesiam tuam excommunicationis uel interdicti sententias contra prescriptam formam presumpserit promulgare, ipsas decernimus non seruandas. Nulli ergo, etc. inhibitionis et constitutionis, etc. usque incursurum.

Datum Laterani, u Kal. Maii, anno quartodecimo.



XLuI. ABBATISSAE AC CONuENTUI AUREGNIACENSI. Ne quid exigatur pro benedictione abbatisse, etc. 

Iustis petentium desideriis, etc. Eapropter, dilecte in Domino filie, uestris iustis postulationibus  grato concurrentes assensu, auctoritate presentium inhibemus ne pro consequenda benedictione uel installatione abbatisse monasterii uestri, que benedicenda pro tempore fuerit, consecrationibus altarium uel ecclesiarum, siue pro oleo sancto, uel quolibet alio ecclesiastico sacramento diecesanus episcopus uel archidiaconus loci sub obtentu consuetudinis uel quolibet modo alio quidquam exigere uel extorquere presumant; sed hec omnia gratis et sine prauitate qualibet uobis impendant. Nulli ergo, etc. usque incursurum.

Datum, ut in alia per totum.



XLuII. ABBATI ET CONuENTUI SANCTI QUINTINI BELuACENSIS. De electione abbatis. 


Iustis petentium, etc. Cum igitur, sicut ex parte uestra nostro est apostolatui reseratum, a felicis recordationis Alexandro et Clemente Romanis pontificibus uestro monasterio sit indultum, ut obeunte ipsius loci abbate, nullus ibi qualibet subreptionis astutia seu uiolentia preponatur nisi quem fratres communi consensu uel fratrum pars consilii sanioris secundum Deum et beati Augustini Regulam prouiderint eligendum, et inter uos ac uenerabilem fratrem nostrum Beluacensem episcopum super possessione electionis abbatis in monasterio uestro dudum questione suborta, et per dilectos filios abbatem de Briostel Cisterciensis ordinis, M. prepositum  Remensem, R. Meldensem decanum ex delegatione dilecti filii nostri Guale tituli Sancti Martini presbyteri cardinalis, tunc apostolice sedis legati, de uoluntate ipsius episcopi taliter exstiterit causa ipsa sopita, ut eligendi abbatem plenam habeatis et liberam facultatem, petita tamen prius a Beluacensi episcopo licentia eligendi: nos uestris precibus inclinati, quod per eosdem iudices super hoc est cum episcopi memorati assensu deliberatione prouida diffinitum, auctoritate apostolica confirmamus et presentis scripti pagina communimus, inhibentes ne quis contra diffinitionem huiusmodi super abbatis electione uos audeat molestare. Nulli ergo, etc., confirmationis et inhibitionis, etc. usque incursurum.

 Datum Laterani, Iu Kal. Maii, pontificatus nostri anno quarto decimo.



XLuIII. EPISCOPO BRIXINENSI, ET AQUILEGENSI DECANO, ET MAGISTRO HUG. CANONICO RATISPONENSI. De causa capituli Gurcensis. 

 Diligenter auditis et perspicaciter intellectis que a dilecto filio procuratore uenerabilis fratris nostri Salzeburgensis archiepiscopi ex parte una et procuratore Gurcensis capituli ex parte altera super excommunicationis sententia quam idem archiepiscopus in ipsum capitulum promulgauit fuere proposita coram nobis, sic duximus prouidendum, ut cum a tribus ex maioribus ipsius ecclesie canonicis  fuerit requisitus, infra quindecim dies ipsum capitulum absolui faciat ad cautelam, mittens aliquem ad Gurcensem ecclesiam qui recepta secundum formam Ecclesie iuratoria cautione quod nostro uel uestro mandato parebit, eidem capitulo beneficium absolutionis impendat, exceptis preposito et u. et F. canonicis, qui de mandato nostro fuerunt apud sedem apostolicam absoluti; ac deinde coram uobis, quibus hoc negotium duximus committendum, tam de principali causa quam de ipsa sententia nec non et de ecclesia Sancti Laurentii, qua post commissionem factam a nobis et post appellationem ad nos interpositam spoliati fuerunt per nuntios ipsius archiepiscopi, cognoscatur; et si de  partium uoluntate processerit, fine canonico terminetur: alioquin negotium ipsum sufficienter instructum ad nostrum remittatur examen, prefixo partibus termino competenti quo nostro se conspectui representent iustam, auctore Deo, sententiam recepture; quod si infra prescriptum tempus archiepiscopus ipse non fecerit illos absolui, per dilectum filium Iunensem prepositum Aquilegensis diecesis eos absolui iubemus. Ceterum interrogatus in iudicio coram nobis procurator Gurcensis episcopi utrum idem episcopus pro excommunicato se haberet, respondit quod reuera Salzeburgensis archiepiscopus excommunicauit episcopum et capitulum quarta feria, et post tertiam uel quartam diem dedit ipsi licentiam audiendi diuina et ut diuinis  officiis interesset, quia ipse propter debilitatem manus celebrare non potest; et ex tunc diuina sibi fecit officia celebrari, et exercuit ea que consueuerat exercere. Nos autem interloquendo respondimus quod si res taliter se haberet, episcopus idem pro absoluto esset habendus, nisi postea excommunicationis sententiam excepisset. Testes autem qui fuerint nominati, etc. usque perhibere, nullis litteris obstantibus preter assensum partium a sede apostolica impetratis. Quod si non omnes, etc. tu, frater episcope, cum eorum altero ea, etc.

 Datum Laterani XI Non. Maii, pontificatus nostri anno quarto decimo.



XLIX. ABBATI ET CONuENTUI MONASTERII CAURIENSIS. Recipiuntur sub protectione apostolice sedis 

Cum a nobis petitur quod iustum est et honestum, etc. Eapropter, dilecti in Domino filii, uestris iustis postulationibus grato concurrentes assensu, monasterium et personas uestras cum omnibus bonis tam ecclesiasticis quam mundanis que inpresentiarum rationabiliter possidetis, aut in futurum, dante Domino, iustis modis poteritis adipisci, sub beati Petri et nostra protectione suscipimus. Specialiter autem uillas Sancti Tirsi, Sancte Marie  de uilla Cibran, Sancti Saluatoris de Cinuio, Sancti Michelis de uarzen, Sancti Saluatoris de Bergundio, Sancti Michelis de Canneru, Sancti Antonini de uillanoua, Sancte Marie de Miudes et Sancti Saluatoris de Mari Mortuo, cum omnibus pertinentiis earumdem, et uniuersas possessiones uestras, sicut eas iuste ac pacifice possidetis, uobis et per uos monasterio uestro auctoritate apostolica confirmamus et presentis scripti patrocinio communimus. Ad indicium autem huius a sede apostolica protectionis et confirmationis percepte duos obolos aureos gratis oblatos persoluetis nobis nostrisque successoribus annuatim. Decernimus ergo ut nulli omnino, etc. confirmationis et protectionis, etc. usque  incursurum.

Datum Laterani, Nonis Maii, pontificatus nostri anno quartodecimo.



L. SORORIBUS DE MURCEDO  . Confirmatur quoddam statutum. 

Iustis petentium desideriis, etc. Cum igitur dilectus filius Albanensis electus ad locum uestrum, in quo relictis seculi uanitatibus Domino militatis, de mandato nostro dudum accedens, quoddam fecerit institutum secundum quod uiuere debeatis, nos uestris supplicationibus inclinati, institutum ipsum, sicut pie ac prouide factum est, approbantes, illud statuimus robur debitum obtinere, inhibentes ne  quis contra illud uos audeat molestare. Nulli ergo, etc. constitutionis et inhibitionis, etc. usque incursurum.

Datum Laterani, uII Idus Maii, pontificatus nostri anno quartodecimo.



LI. NOBILI uIRO WLADISLAO  NATO QUONDAM NOBILIS uIRI ODDONIS  DUCIS POLONIAE. Recipitur sub protectione beati Petri. 

Cum a nobis petitur, etc. Eapropter, dilecte in  Domino fili, deuotionis tue sinceritatem quam circa libertatem ecclesiasticam geris, et quam Ecclesiis et personis ecclesiasticis in tuo ducatu recognouisse dignosceris  , attendentes, ut ab Ecclesia protectionis, gratiam sentias quam satagis honorare, personam tuam cum uniuersis bonis que inpresentiarum rationabiliter possides, aut in futurum iustis modis poteris adipisci, sub beati Petri et nostra  protectione suscipimus et presentis scripti patrocinio communimus. Ad indicium autem huius a sede apostolica protectionis percepte quatuor marcas gratis oblatas singulis trienniis nobis nostrisque successoribus ad Polonie pondus persolues. Decernimus ergo ut nulli omnino hominum, etc. usque incursurum.

 Datum Laterani, III Idus Maii, anno quartodecimo.



LII. ARCHIEPISCOPO SENONENSI  ET SUFFRAGANEIS EIUS. De negotio episcoporum Aurelianensis et Antissiodorensis. 

 Ille sincere dilectionis affectus qua karissimi in Christo filii nostri Philippi regis Francorum illustris zelamur salutem nos uehementer inducit ut si quando contra rationes et libertates ecclesiasticas, quas in regno suo illesas hactenus custodiuit, aliquid dicitur commisisse, apud ipsum opportune monitis et precibus insistamus; quatenus illius intuitu in cuius oculis nuda sunt omnia et aperta, qui  propter progenitorum suorum  deuotionem et suam Ecclesie sue reuerenter exhibitam regnum suum custodiuit illesum, quin etiam magnifice augmentauit, contritis grauiter regnis illis quorum reges rationes et libertates ecclesiasticas infringere presumpserunt, illud corrigat et emendet, uincens salubriter semetipsum pro Deo et propter Deum; cum sic uinci sibi non cedat ad dedecus, sed potius ad honorem, sitque nichilominus sibi apud homines magis quam uincere gloriosum. Sane cum dudum nostris  fuisset auribus intimatum quod ipse contra uenerabiles fratres nostros Antissiodorensem et Aurelianensem episcopos indignatus, rem agi preceperit non utique sui moris, sed nec etiam sui iuris, eorum faciens saisiri regalia, nec non etiam quedam alia preter illa, licet nondum essent confessi de forisfacto aliquo uel conuicti, nec ad satisfaciendum commoniti uel inducti, pro eo quod quidam milites eorumdem in suo exercitu constituti ad locum quem eos adire preceperat cum aliis accedere recusarunt, absentibus ipsis episcopis per licentiam ab ipso liberaliter impetratam, ac super his ipsorum et uestris supplicationibus minime acquiescens, cegerit eos miserabiliter exsulare; nos serenitatem suam rogandam duximus et monendam, et in remissionem sibi suorum  iniunximus peccatorum, ut pro diuini nominis gloria et apostolice sedis honore faceret prefatis episcopis subtracta restitui uniuersa, et eos secundum consuetudinem approbatam iuste ac modeste tractari, donando nobis intercedentibus pro Deo et propter Deum si quam prefati pontifices aduersus eum commisissent offensam, ne hac occasione contingeret inter regnum et sacerdotium scandalum suboriri, quia nos in maioribus curaremus grata eidem, faciente Domino, uicissitudine respondere. Ipse uero inter cetera per suas litteras se excusauit quod alia quam regalia saisiri non fecerat, nec ipsos cegerat exsulare, cum libere possent in suis diecesibus commorari, et si super his curie sue uellent subire iudicium, quod quandoque acceptarent  audire, ob reuerentiam nostram condonare paratus erat emendam, si forsitan tenerentur sibi aliquam exhibere. Licet autem iidem episcopi in regno suo libere commorentur, ex eo tamen exsules possunt dici quod a propriis domibus sunt eiecti et rebus aliis spoliati. Alia etiam quam regalia saisisse uidetur cum domos episcopales, que eadem immunitate qua ecclesie gaudent  , et eorum utensilia et mobilia undecunque deducta fecerit occupari. Iudicium autem spoliati subire non debent, cum ex generali,  sicut accepimus, consuetudine regni sui  fidelis a domino sine iudicio  spoliatus nec diem ab ipso super spoliatione sua uel alio teneatur recipere, nec in ipsius curia experiri, nec etiam uinculum fidelitatis seruare.

Cum igitur super predictis se duxerit excusandum, et illud silendo transierit quod eorum fecit saisiri  regalia, cum necdum de aliquo forisfacto confessi fuerint uel conuicti, nec etiam ad satisfaciendum commoniti uel inducti, tacite id concessisse uidetur. Quod etiam ex tenore litterarum suarum, quas prefatis episcopis direxit, euidenter apparet; in quibus continetur expresse quod militibus eorum preceperat ut irent cum baronibus  illis quos ad quemdam locum duxerat destinandos  et quia illi ad preceptum ipsius illuc accedere noluerunt, dixit ipsos episcopos erga se de exercitu defecisse, et propterea illorum saisiuit regalia et illa que in eis pertinent ad iurisdictionem terrenam. Unde presumitur quod in causa et modo minus ordinate processerit contra eos, cum pro aliena culpa, uidelicet militum, si qua fuit, spoliasset eosdem non conuictos nec monitos uel citatos. uerum quia sue saluti magis expedit et honori in intuitu pretiosi sanguinis Iesu Christi, quo sibi sponsam suam, Ecclesiam uidelicet, desponsauit, eidem condonet si ab ipsius ministris in ipsum aliquid sit commissum quam illi molestiam inferat indebitam uel grauamen,  apud eum iterata partium instantia duximus insistendum, excellentiam regiam rogantes attentius et monentes, hoc a sua magnificentia petentes in donum, ut pro reuerentia nostra iudicio supersedeat, saluo iure tam illorum quam suo, illosque restituat, donata nobis emenda  , sicut per litteras suas promisit, si quam sibi exhibere tenentur, ut ex quo intendit facere nobis gratiam faciat eam plenam, prout eum facere ac nos recipere decet; ita quod propter hoc magnificentie sue grata teneamur uicissitudine respondere. Credentes igitur prudentiam et sollicitudinem uestram apud eumdem regem posse proficere in hac parte, fraternitati uestre per iterata scripta precipiendo mandamus quatenus dictum regem ad ea que pacis sunt sollicite  ac prudenter rogantes, ipsum sedulis exhortationibus et monitionibus inducatis ut nostris precibus acquiescens exsequatur promissa liberaliter ac libenter, ut ex hoc diuinam consequatur gratiam in presenti et gloriam in futuro; exhibentes auctoritate nostra suffulti predictis episcopis auxilium et consilium necessarium ad libertatem ecclesiasticam conseruandam, ita ut non debeatis de timiditate  uel remissione  redargui, sed de rigore ac sollicitudine commendari.

Datum Laterani, II Idus Maii, pontificatus nostri anno XIu.

Scriptum est in eumdem fere modum super hoc regi  usque grata teneamur uicissitudine respondere. In eumdem fere modum ut supra scriptum est Carnotensi et Trecensi episcopis et dilecto filio Willelmo archidiacono Parisiensi usque gloriam in futuro, ac sollicitudo et diligentia uestra clareat in effectu, cumulusque uobis ex hoc eterne retributionis accrescat, et nos deuotionem uestram possimus non immerito commendare.

Datum, ut in alia.



LIII. TURRITANO ARCHIEPISCOPO. Datur episcopo Sorrano facultas cedendi. 

Supplicauit nobis uenerabilis frater noster Sorranus episcopus ut ei cedendi licentiam concedere  dignaremur. Quocirca fraternitati tue per apostolica scripta mandamus quatenus si uideris expedire, cum etiam dilectus filius nobilis uir Turritanus iudex sepius hoc per suas litteras nos rogarit, eidem auctoritate nostra licentiam cedendi concedas, iniungens eidem ut ad claustrum suum redeat et ibidem suum impendat Domino famulatum.

Datum Laterani, uIII Kal. Iunii, pontificatus nostri anno quartodecimo.



LIu. ABBATI ET CONuENTUI REOMENSI. Aduersus exactiones episcoporum. 

 Cum a nobis petitur quod iustum est, etc. Eapropter, dilecti in Domino filii, uestris iustis postulationibus  grato concurrentes assensu, presentium auctoritate districtius inhibemus ne uenerabiles fratres nostri Lugdunensis archiepiscopus et episcopus Lingonensis uel aliquis uester prelatus procurationes aut exactiones indebitas a uobis extorquere presumat, sed his que iuxta Lateranensis statuta concilii debentur eisdem contenti existant, statuentes ne aliquis in uos uel uillas uestras sine manifesta et rationabili causa excommunicationis, suspensionis uel interdicti sententiam audeat promulgare. Decernimus ergo ut nulli omnino hominum, etc. inhibitionis et constitutionis, etc. usque incursurum.

Datum Laterani, uIII Kalen. Iunii, anno quarto decimo.



Lu. ABBATI THEOLOGI, ET PRIORI CISTERCIENSI. De reformatione monasterio Reomensis. 


 Quoties per suggestionem falsitatis et ueritatis suppressionem circumuenire nos aliqui satagunt, circumueniunt potius semetipsos; quia cognita ueritate, quidquid taliter impetrant, nullius decernitur esse ualoris, cum mendax precator carere debeat impetratis. Sane cum olim ad  nostram audientiam peruenisset quod Reomense monasterium tam in spiritualibus quam in temporalibus non modicum foret collapsum, uenerabili fratri nostro Eduensi episcopo et dilecto filio abbati de Buxeria dedimus in mandatis ut ad idem monasterium accedentes, que ibidem corrigenda essent corrigerent tam in capite quam in membris. Ipsi uero, sicut ex litteris eorum accepimus, mandatum apostolicum exsequentes, ad locum personaliter accesserunt, et inquisitione prehabita diligenti, prefatum monasterium tam in spiritualibus quam in temporalibus inuenerunt multo melius se habere quam se longe retroactis temporibus habuisset. Quosdam etiam de fratribus, qui cum dilecto filio eiusdem cenobii abbate discordes erant, ad ueram  pacem et firmam concordiam reuocarunt. Nuper autem nuntius uenerabilis fratris nostri episcopi Lingonensis ad presentiam nostram accedens, a nobis inquisitionem contra dictum abbatem ad uos, predictorum mentione non habita, impetrauit. Cum igitur, sicut ex multorum religiosorum uirorum testimonio nec non et capituli Reomensis accepimus, idem abbas monasterium ipsum, sicut uir prouidus et discretus, tam in spiritualibus quam in temporalibus per Dei gratiam non modicum augmentarit, discretioni uestre per apostolica scripta precipiendo mandamus quatenus supersedentes negotio memorato, in facienda inquisitione auctoritate litterarum nostrarum nullatenus procedatis, ne innocentia confundatur aut ueritas conculcetur.

 Datum, ut in alia per totum



LuI. SANCTAE COLUMBAE SENONENSIS ET SANCTI GERMANI ANTISSIODORENSIS ABBATIBUS, ET DECANO ANTISSIODORENSI. Eiusdem argumenti cum epistola. 54. 

Cum dilectis filiis abbati et monachis Reomensibus duxerimus indulgendum ne uenerabiles fratres nostri Lugdunensis archiepiscopus et episcopus Lingonensis uel aliquis eorum prelatus procurationes aut exactiones indebitas ab ipsis extorquere presumat et districtius inhibuerimus auctoritate apostolica  statuendo ne aliquis in eos uel uillas ipsorum sine manifesta et rationabili causa excommunicationis, suspensionis et interdicti sententiam audeat promulgare, discretioni uestre per apostolica scripta mandamus quatenus illos qui contra inhibitionem et constitutionem nostram duxerint temere ueniendum, ut ab huiusmodi presumptione desistant, censura canonica sublato appellationis obstaculo compescatis. Quod si non omnes, etc. duo uestrum ea, etc.

Datum Laterani, XuI Kal. Iunii, anno XIu.



LuII. TOLETANO ARCHIEPISCOPO. Excusat se quod non possit de primatia iudicare. 


 Quod petitiones quas obtulisti nobis per M. clericum tuum super negotio primatie nondum admisimus, non ex duritia, sed ex prouidentia noueris processisse, cum et in his et in aliis opportuno tempore te uelimus, quantum cum Deo possumus, exaudire. Sed cum ex Saracenorum incursu graue nunc timeatur Hispanie dispendium imminere, non oportet occasione huiusmodi primatie aliud in Hispania modo scandalum suscitari; presertim cum tibi ius tuum minime negligenti prouidentiam ipsam nolimus esse damnosam. Eius igitur exemplo qui  ait: Cum accepero tempus, ego iustitiam iudicabo , cum opportunum tempus aduenerit, tibi iudicium et iustitiam faciemus.

Datum Laterani, Kal. Iunii, pontificatus nostri anno quartodecimo.



LuIII. ILLUSTRI REGI PORTUGALIAE. Confirmat eius testamentum. 

 Is qui tangit montes et fumigant cor tuum tetigisse uidetur ad penitentiam salutarem, dum corporali egritudine te affligens, ad sanandas spirituales egritudines te induxit, quatenus recogitando  annos tuos, in amaritudine anime tue pro excessibus tuis, quibus Creatorem tuum multipliciter offendisti, offerres ei sacrificium uespertinum. Unde licet infirmus corpore, animo tamen sanus, legitimum condidisti, sicut accepimus, testamentum, in quo, pro tuorum remedio peccatorum, piis locis et uiris religiosis nec non infirmis et indigentibus multa legasti, de filiis et filiabus, nepotibus et neptibus tuis, nec non et aliis quibusdam personis, ac etiam ipso regno prouida deliberatione disponens. Que omnia suppliciter postulasti per sedem apostolicam confirmari, sicut in scriptis authenticis continentur expressa. Nos autem ipsius seriem testamenti coram nobis perlegi fecimus diligenter, et intelleximus omnia rite disposita; illis duntaxat exceptis que  de quibusdam monasteriis disponere presumpsisti, nisi forsan de iure intellexeris patronatus, cum iuxta canonicas sanctiones nulla sit laicis de rebus ecclesiasticis attributa facultas disponendi. Quare tuis supplicationibus inclinati, testamentum ipsum in ceteris omnibus approbantes, illud iuxta finale tue dispositionis arbitrium statuimus et precipimus inuiolabiliter obseruandum. Nulli ergo, etc., approbationis, constitutionis et preceptionis, etc., usque incursurum.

Datum Laterani, uI Kal. Iunii, anno quartodecimo.



LIX. SANCIO ILLUSTRI REGI PORTUGALENSI. Super eodem et aliis. 


 Ex tenore litterarum tuarum accepimus euidenter quod cum apostolica sedes inclyte recordationis Adelfonsum progenitorem tuum nomine regio ac regalibus insigniis decorarit, et ipsum ac successores suos adoptans in beati Petri filios speciales, eos et regnum Portugalense specialibus priuilegiis suaque protectione curauerit communire, tu in regno, Domino disponente, succedens eidem, ad clementiam eius recurris sub confidentia speciali, non hesitans ullo modo te ab ipsa in iustis petitionibus  exaudiri. Inde est quod uolens anime tue saluti et regni tibi commissi tranquillitati consulere, nec non in posterum tuo generi prouidere, ne intestatus decederes, de rebus tuis mobilibus et immobilibus testamentum, episcoporum et baronum terre tue consilio, ac assensu etiam primogeniti filii tui, qui tibi debet in regno succedere, condidisti: postulans illud per sedem apostolicam confirmari, ne ipsum cuiusquam temeritas uiolare presumat. Et quoniam ex humana fragilitate pro uiolentia clericorum et religiosorum uirorum captione in canonem sepius incidisti sententie promulgate, in graui adeo egritudine constitutus quod de proprii corporis salute desperas, a uenerabili fratri  nostro Baracensi electo absolutionem humiliter postulasti; qui tibi eamdem impendit iuxta formam Ecclesie consuetam. uerum quia nullatenus dubitas quin quod in excessibus huiusmodi et aliis quampluribus, que, instigante humani generis inimico, te commisisse uehementissime doles, diuinam grauissime offenderis maiestatem nobis humiliter supplicasti ut penitentiam tibi a prefato electo iniunctam et absolutionem impensam ratam dignaremur habere, teque absoluere a debito quo teneris pro excessibus memoratis apostolicam sedem adire. Nos igitur existimantes prefatum electum, utpote uirum prouidum et honestum, circa te in predictis prouide processisse ac maturitatem debitam obseruasse, processum eius ratum habentes, serenitati  tue duximus iniungendum ut iniunctam tibi ab eo penitentiam salutarem humiliter exsequaris. Et quoniam saluti tue credimus expedire ut ea que pro tuorum peccatorum remedio in testamento legasti, te uiuente facias erogari, excellentie tue consulimus bona fide ut id adimpleri facias cum presens uita uegetat tuos artus, non exspectans ut post mortem tuam ea alii exsequantur que potes facere per te ipsum.

Datum Laterani, uII Kal. Iunii, anno quartodecimo.



LX. COMPOSTELLANO ARCHIEPISCOPO, ET BRACARENSI ELECTO, ET ZAMORENSI EPISCOPO. Ut faciant obseruari testamentum regis. 


Is qui tangit montes et fumigant cor karissimi in Christo filii nostri illustris regis Portugalie tetigisse uidetur ad penitentiam salutarem, dum ipsum affligens egritudine corporali, eumdem ad sanandas egritudines spirituales induxit; quatenus, etc., in eumdem fere modum ut in  prima, usque illis duntaxat exceptis que de quibusdam monasteriis ordinare presumpsit, nisi forsan de iure intellexerit patronatus, cum iuxta canonicas sanctiones, etc., in eumdem fere modum ut in eadem, usque inuiolabiliter  obseruandum. Quocirca fraternitati uestre per apostolica scripta precipiendo mandamus quatenus testamentum ipsius faciatis auctoritate nostra firmiter obseruari, contradictores, si qui fuerint, per censuram ecclesiasticam sublato appellationis obstaculo compescendo. Quod si non omnes, etc., singuli uestrum ea nichilominus exsequantur.

Datum Laterani, uI Kal. Iunii, pontificatus nostri anno quarto decimo.



LXI. GUIDONI ABBATI MONASTERII SANCTI IOANNIS REOMENSIS, EIUSQUE FRATRIBUS TAM PRAESENTIBUS QUAM FUTURIS REGULAREM uITAM PROFESSIS IN PERPETUUM. De confirmatione priuilegiorum. 


 Desiderium quod ad religionis propositum et animarum salutem pertinere monstratur, actore Deo, sine aliqua est dilatione complendum. Eapropter, dilecti in Domino filii, uestris iustis postulationibus clementer annuimus, et prefatum beati Ioannis monasterium, in quo diuino mancipati estis obsequio, gloriosorum uirorum Clodouei et Caroli et aliorum regum Francorum preceptis munitum, et fratrum nostrorum Segoaldi, Brunonis, Ioceranni, Guillenci et aliorum Lingonensium episcoporum scriptis roboratum, ad exemplar Patrum et predecessorum nostrorum sancte recordationis Alexandri  , Innocentii et Eugenii, Romanorum pontificum, cum possessionibus et bonis suis sub beati  Petri et nostra protectione suscipimus et presentis scripti priuilegio communimus, statuentes ut quascunque possessiones, quecunque bona idem monasterium impresentiarum iuste et canonice possidet, aut in futurum, etc., usque illibata permaneant; in quibus hec propriis duximus exprimenda uocabulis: Ecclesiam uidelicet de uilla que dicitur Corpus Sancti, ecclesiam Atteiensem, ecclesiam Sancti Georgii de Simiriaco, ecclesiam de Biriaco, ecclesiam de uineis, ecclesiam de Trultriaco, ecclesiam de Asiaco, ecclesiam de Niudis, ecclesiam de Asinariis, ecclesiam de Cortemmiaco, capellam Montis Barri, ecclesiam de Buciaco, ecclesiam de Riciaco, ecclesiam  de uilliaco [Iuliaco], capellam Sancti Medardi, ecclesiam de Scolis, ecclesiam Estiuei, ecclesiam Camedonensem, ecclesiam de Stez [Estet], ecclesiam de Beleun cum capella de Reu, ecclesiam de Barro cum capella de Torceio, quidquid iuris habetis in uillis Sancti Remigii, uidelicet Betfontis, uisarnei, Teleliaci; quidquid etiam frater noster Godefridus Lingonensis episcopus uobis iuste concessit et scripto suo firmauit. In Eduensi episcopatu ecclesiam de Ionaio, ecclesiam de Suiciaco, ecclesiam de Sancto Germano de Mondauit [Mundaum], ecclesiam de Tisiaco, ecclesiam Sancte Magnentie, capellam de Rouredo, ecclesiam de Cadriaco cum capella eiusdem uille, ecclesiam Sancti Medardi, ecclesiam Sancte Marie in uilla Iouis. In episcopatu  Matisconensi, in Saturniaco ecclesiam Sancti Andree cum capella Sancti Leodegarii, ecclesiam. Sancti Martini de Cereis cum capellis ad eam pertinentibus, capellam de Bucheriis [Bufariis] cum appendiciis suis, in episcopatu Niuernensi monasterium Sancti Petri de Glanno. In Tullensi episcopatu ecclesiam Sancti Stephani. Concordiam preterea inter uos et sorores ecclesie Sancte Marie de Rubeomonte de parochia Asiaca a fratre nostro Gottefrido Lingonensi episcopo utriusque partis assensu rationabili prouidentia factam fauoris nostri munimine roboramus. Ex donatione Galteri quondam Lingonensis episcopi ecclesiam de uilla Morien. cum appendiciis suis. Ex donatione Manasserii quondam Lingonensis episcopi ecclesiam de Marmaiaus,  Ecclesiam de Santingne, ecclesiam de Pise cum appendiciis suis, capellam Sancti Thome apud Montem [Turin] Barrum, ecclesiam de Columble. Ex donatione Hilduini quondam Lingonensis episcopi domum Dei de Espessia. Ex donatione Hugonis quondam ducis Burgundie gestium quod habebat in uilla monasterii Sancti Ioannis, et domum beati Thome iuxta capellam apud Montem Barrum, furnagium hominum ultra pontem manentium, ius quod nullus ibi furnum edificet preter uos, pressoria Montis-Barri, et prouentus ipsorum. Ex donatione Oddonis ducis Burgundie filii predicti Hugonis gestia que habebat in uillis, scilicet uineis, Barro, et Atheis, tam in hominibus quorumlibet  aliorum. Ex donatione Galteri quondam Lingonensis episcopi, in ecclesia de Esposse quatuor libras, in ecclesia de Pisa quatuor libras, in ecclesia de Columble quadraginta solidos monete Diuionensis Compositionem. [ducis. Concordiam] quoque inter uos et canonicos de Espissia super decem libris censualibus usualis monete per terram nobilis uiri ducis Burgundie et aliis rebus, sicut in authentico Hilduini quondam Lingonensis episcopi continetur, rationabili prouidentia factam, nec non et compositionem inter uos et nobilem uirum Guidonem de Capis super capella quam idem nobilis construxit apud Iuleium [Iuliacum], sicut prouide facte sunt  et ab utraque parte sponte recepte. Ad hoc etiam prohibemus ne aliquis monachus uel conuersus sub professione, etc., ut supra epist. 23, usque respondere. In parochialibus uero ecclesiis quas habetis liceat uobis sacerdotes eligere et diecesano episcopo presentare, quibus, si idonei fuerint, episcopus curam animarum committat, ut ei de spiritualibus, uobis uero de temporalibus debeant respondere. Obeunte uero te nunc eiusdem loci abbate, etc., usque prouiderint eligendum. Decernimus ergo ut nulli omnino hominum liceat prefatum monasterium temere perturbare, etc., usque profutura, salua sedis apostolice auctoritate et diecesanorum episcoporum canonica iustitia. Si qua igitur in futurum ecclesiastica usque eterne pacis inueniant.  Amen.

Datum Laterani, per manum Ioannis Sancte Marie in Cosmidin diaconi cardinalis, S. R. E. cancellarii, II Kal. Iunii, indictione XIu, Incarnationis Dominice anno 1211, pontificatus uero domini Innocentii pape III anno decimo quarto.



LXII. GUIDONI ABBATI MONASTERII SANCTI MICHAELIS DE TORNODORO, EIUSQUE FRATRIBUS TAM PRAESENTIBUS QUAM FUTURIS REGULAREM uITAM PROFESSIS IN PERPETUUM. Super eodem. 

Quoties a nobis petitur quod religioni et honestati conuenire dignoscitur, animo nos decet libenti  concedere et petentium desideriis congruum suffragium impertiri. Eapropter, etc., usque clementer annuimus, et predecessorum nostrorum felicis recordationis Innocentii, Lucii et Clementis Romanorum pontificum uestigiis inherentes, prefatum monasterium Sancti Michelis de Tornodoro, in quo diuino mancipati estis obsequio, sub beati Petri et nostra protectione suscipimus et presentis scripti priuilegio communimus; statuentes ut quascunque possessiones, quecunque bona, etc. ut in alio priuilegio, usque illibata permaneant; in quibus hec propriis duximus exprimenda uocabulis: Locum ipsum in quo prefatum monasterium situm est, cum terris, hominibus in eodem burgo manentibus, et aliis  omnibus suis pertinentiis. Quidquid Guillelmus filius Guidonis quondam comitis et Mathildis comitisse Niuernensis in eodem burgo libere uobis concessit, scilicet totum territorium quod infra metas continetur. Decem libras censuales, et uentas illius terre, de qua census colligitur in uilla Tornodori; ecclesiam Sancti Ambrosii de Atheiis, cum terris, decimis et pertinentiis suis; ecclesiam de Laniaco uilla cum pertinentiis suis, et tertiam partem decime de Laniaco castro; capellam et uillam de Scisciaco cum pertinentiis suis, capellam de Melleniaco cum pertinentiis suis, ecclesiam de ualle Pelletana cum terris et molendino, capellam de Floigniaco, et uillam, et molendinum, cum iustitia, terris et appendiciis suis; uillam que Carriacus dicitur, cum molendinis,  terris et iustitia; ecclesias et uillas de Caniaco, cum iustitia et appendiciis suis; ecclesiam de Spineolo cum duabus partibus decime, et decimam molendini Camelli; ecclesiam Sancte Columbe cum decimis et appendiciis suis; capellam Sancti Winemari, cum decimis et redditibus suis; ecclesiam de Anziaco seruili, cum tertia parte decime et tertia parte molendinorum, et molendinum quod iuxta castrum situm est, cum terris et possessionibus suis; ecclesiam de Pinella, et uillam, cum iustitia et omnibus appendiciis suis; decimam finagii de Passum, et tertiam partem eiusdem nemoris, cum terris et iustitia; ecclesiam de Crusiaco, cum decimis et redditibus suis; ecclesiam de Puteis, cum domo; ecclesiam et uillam de Curtegradu, cum iustitia et  omnibus appendiciis suis; ecclesiam de Ebroillo, et medietatem decime, terras et redditus, cum pertinentiis suis; ecclesiam de Turgeio, cum tertia parte decime, cum terris, pratis et siluis; ecclesiam Sancti Laurentii de Corz, et tertiam partem decime; usuarium siluarum de Wanlai et de Turceio et de Ebroiolo ad omnes usus et officinarum ecclesie Sancti Michelis, et molendinorum de burgo Tornodori, et ad omnes usus domus et furni de Curtegradu, et pasturam animalium eiusdem uille, et pastiaticum sexaginta porcorum, duas partes decime de uilla que dicitur uiros. Quidquid iuris habetis in ecclesia de Lentagio tam in redditibus quam in decimis; ecclesiam de Prataleno, cum tertia parte decime,  terris et possessionibus suis; decimam finagii quod Stet dicitur; ecclesiam Sancte Trinitatis de Barro supra Secanam, cum terris et molendinis ad eamdem ecclesiam pertinentibus, et nundinis festiuitatis sancte Trinitatis, id est Dominica, secunda et tertia feria, et tertiam partem molendinorum de uilla Morini, cum terris et pratis; terras et redditus de ualeriis et de Chaale et de Estoruiaco; terras cum pratis et redditibus de Sanctis uirtutibus; capellam de Monasteriolo, cum terris, pratis, siluis, cum tertia parte iustitie; capellam et medietatem uille Campaniaci, cum iustitia, terris, aquis, syluis ad eamdem uillam pertinentibus. In episcopatu Trecensi ecclesiam Sancti Petri in uilla que dicitur Iassanz, cum decimis, terris, molendinis, pratis et omnibus appendiciis  suis. Et in eadem parochia, in uilla que Trena dicitur, capellam Sancti Michelis; molendina de burgo Beraldi et de burgo Tornodori, et molendina Bernerii; duas partes sedis molendini quod Chamelli dicitur; capellam de Capa, et totum finagium, cum iustitia et uineis; et terram que dicitur Charum, et campum Bamfredi, et tertiam partem communis iustitie. uallis Plane. Sane noualium uestrorum, etc., usque exigere ac extorquere presumat. Liceat quoque uobis clericos uel laicos liberos et absolutos e seculo fugientes ad conuersionem recipere, et eos absque contradictione aliqua retinere. Prohibemus insuper ut nulli fratrum uestrorum post factam in eodem loco professionem, etc., usque discedere. Discedentem uero, etc., usque retinere.  Cum autem generale interdictum terre fuerit, etc., usque officia celebrare. In parochialibus uero ecclesiis quas habetis liceat uobis, etc., ut in alio priuilegio, usque debeant respondere.

Statuimus preterea ut quicunque in castro Tornodori et in parochia Sancti Aniani moriuntur, sicut antiquitus obtentum est et hactenus pacifice obseruatum, non alibi quam ad uestrum monasterium deferantur, nisi sui compotes alibi elegerunt sepulturam. Indulgemus etiam uobis ut in toto castro Tornodori nulli liceat cemeterium benedicere seu ecclesiam uel oratorium de nouo construere, saluis tamen priuilegiis Romanorum pontificum. Obeunte uero te nunc eiusdem loci abbate, etc., usque prouiderint eligendum. Decernimus ergo ut nulli omnino,  etc., ut in alio, usque profutura, salua sedis apostolice auctoritate et diecesani episcopi canonica iustitia. Si qua igitur in futurum, etc., in eumdem modum ut in alio, usque premia eterne pacis inueniant. Amen.

Datum Laterani, per manum Ioannis Sancte Marie in Cosmidin diaconi cardinalis, S. R. E. cancellarii, Kalend. Iunii, indictione XIII, Incarnationis Dominice anno 1211, pontificatus uero domini Innocentii pape III anno quarto decimo.



LXIII. ELECTO ET CLERO LAUDUNENSI. De non temere excommunicando. 

 Sic neruo ecclesiastice discipline cerceri debet insolentia peruersorum ut eo non opprimantur insontes, cum censura ecclesiastica non debeat esse innocentum oppressio, sed correctio delinquentum, ut seruus amputata sibi auricula dextera, gladio, quem Petrus per seipsum exerit fiat Malchus se gerens et dirigens in Dei semitam mandatorum. Sane dilectis filiis Maiore, Iuratis, Scabinis, et uniuersitate communie Laudunensis conquerentibus, nostro est apostolatui reseratum quod uos et alii uiri ecclesiastici sepe in eos et in terras ac familias eorum excommunicationis et interdicti sententias sine causa rationabili ac pretermisso iuris ordine promulgatis, ipsos per huiusmodi sententias multipliciter contra iustitiam aggrauantes, licet super his  de quibus impetuntur a quoquam sint exhibere parati quod postulat ordo iuris. Nolentes igitur eosdem ecclesiastica districtione indebite pregrauari, cum ex apostolice seruitutis officio subleuare teneamur iniuste depressos, uobis et aliis auctoritate presentium districtius inhibemus ne in ipsos uel eorum quemlibet seu terras aut familias eorumdem sine manifesta et rationabili causa excommunicationis uel interdicti sententias proferatis, decernentes huiusmodi sententias, si que post appellationem ad nos propter hoc legitime interpositam fuerint promulgate, penitus non tenere.

Datum Laterani, III Kalend. Iunii, pontificatus nostri anno quarto decimo.



LXIu. PATRIARCHAE IEROSOLYMITANO APOSTOLICAE SEDIS LEGATO. De excommunicatione regis Armenie. 


 Cum inter Armenie regem illustrem et dilectos filios magistrum et fratres militie Templi super castro Gastonis et rebus aliis questio uerteretur, tibi nostris dedimus litteris in mandatis ut questionem ipsam concordia uel iudicio terminares, faciens quod statueres per censuram ecclesiasticam firmiter obseruari. Cum igitur quidam ex fratribus ipsis ad hoc a magistro et aliis fratribus constituti fuissent ut in eisdem causis agendo contra ipsum regem, ac eidem respondendo, procederent, et parati  essent hec omnia, prout eis iniunctum fuerat, adimplere, idem rex respondere noluit quibusdam petitionibus eorumdem; et sic iudicio non recepto, ad quod se Templarii offerebant, bona ipsorum que habebant in portu Bonelli et aliis Armenie locis, ex quibus pro maiori parte sustentabantur fratres deputati ad subsidium terre sancte, per uiolentiam occupauit, ponens in domibus eorum custodes, qui suis rebus illos uti more solito prohiberent. Ceterum, quia neque precibus neque monitis idem rex ab huiusmodi proposito potuit reuocari, eidem regi ex parte nostra et auctoritate qua fungebaris mandasti ut custodibus a domibus et rebus Templariorum amotis, eosdem circa dispositionem rerum suarum  consuete restitueret libertati. Sed, quia nec sic aliquatenus flecti potuit aut induci, diem prefixisti eidem infra quem desisteret ab huiusmodi male ceptis, et res suas dimitteret pacifice possidendas; quia paratus eras, si quid aduersus eos uellet proponere questionis, exhibere ipsi quod postulat ordo iuris; alioquin, si duceret in sua iniustitia persistendum, se sciret excommunicationis sententie subiacere. Cumque ipse in sua contumacia perduraret, ac tu eumdem excommunicationis uinculo innodasses, auctoritate Dei et nostra omnibus indigenis et peregrinis in Ierosolymitanis partibus commorantibus districtius inhibere curasti ne ipsi regi ad faciendam aliquam iniuriam uel uiolentiam Templariis uel rebus eorum impenderent auxilium uel fauorem;  alioquin, postquam ad eorum notitiam perueniret, cum ipso rege pariter se scirent excommunicationis uinculo innodatos. Propter quod contra Templarios magis ipsius regis ira deseuiit. Nam cunctis possessionibus earumque fructibus, quas in regno habebant Armenie, sunt iidem fratres ipso auferente priuati, exceptis duabus illorum munitionibus, quas dictus rex non potuit obtinere. Ut autem ipse illos amplius affligeret et grauaret, cum ad partes Antiochenas iam dicti Templarii accessissent ad arces suas, quas adhuc in illis partibus obtinent, uictualibus necessariis muniendas, idem rex, sicut ex litteris tuis accepimus, destruxit penitus casalia eorumdem, que adhuc integra permanebant, licet  ad ipsum omnes eorum redditus deuenirent; et sic cultoribus effugatis ipsorum, usque hodie deserta et absque habitatore perdurant. Alia quoque uice cum iuissent sepedicti Templarii ut unam de suis arcibus uictualibus communirent, homines regis aggressi sunt eos in quibusdam locorum angustiis constitutos, et magistrum ac plures de fratribus et suis sociis uulnerarunt, unum ex eisdem fratribus crudeliter occidentes, preter alia damna rerum, que tunc ipsis grauia irrogarunt. Nos igitur sustinere nolentes ut sepefati fratres suis possessionibus spolientur, que ad defensionem terre sancte sunt potissimum deputate, presertim cum ipsi semper parati fuerint eidem regi iustitiam exhibere, ac ipse contempta iustitia possessiones easdem per uiolentiam occuparit,  uenerabilibus fratribus nostris patriarche Antiocheno et archiepiscopo Tyrensi, et Sidoniensi, Tripolitano, Anteradensi, Nimociensi, et Famagustanensi episcopis nostris damus litteris in preceptis ut auctoritate nostra predictam excommunicationis sententiam tam apud peregrinos quam apud indigenas terre solemniter publicantes, eamdem faciant per censuram ecclesiasticam usque ad satisfactionem condignam sublato appellationis obstaculo inuiolabiliter obseruari. Charissimum quoque in Christo filium nostrum Ioannem regem Ierosolymitanorum illustrem per scripta nostra monendum duximus et hortandum, uniuersis etiam tam indigenis quam peregrinis in Ierosolymitanis partibus commorantibus dedimus in mandatis ut pro reuerentia beati Petri  et nostra nec non et intuitu terre sancte fratribus ipsis, quorum subsidium eidem terre noscitur non modicum profuturum, iuxta quod tuo consilio discreto duxeris prouidendum, ad recuperandum iura sua prestent suum auxilium et fauorem. Quocirca fraternitati tue presentium auctoritate mandamus quatenus tam predictum regem Ierosolymitanum quam alios ad predicta efficaciter adimplenda moneas diligentius et inducas.

Datum Laterani, Xu Kal. Iunii, pontificatus nostri anno quarto decimo.



LXu. PATRIARCHAE ANTIOCHENO. De eadem re. 


Cum inter Armenie regem illustrem, etc., ut in alia, usque questio uerteretur, uenerabili fratri nostro Ierosolymitano patriarche apostolice sedis legato nostris dedimus litteris in mandatis ut questionem ipsam concordia uel iudicio terminaret, faciens quod statueret per censuram ecclesiasticam firmiter obseruari. Cum igitur, etc., in eumdem fere modum ut in alia, usque per uiolentiam occuparit, fraternitati tue per apostolica scripta precipiendo mandamus quatenus predictam excommunicationis sententiam tam apud peregrinos quam apud indigenas terre solemniter publicans, eamdem facias auctoritate nostra usque ad satisfactionem condignam per  censuram ecclesiasticam sublato appellationis obstaculo inuiolabiliter obseruari.

Datum, ut in alia per totum.

In eumdem fere modum scriptum est archiepiscopo Tyrensi et episcopo Sydoniensi. In eumdem modum scriptum est Tripolitano et Anteradensi episcopis. In eumdem modum scriptum est Nimociensi et Famagustano episcopis.



LXuI. IOANNI REGI IEROSOLYMITANO ILLUSTRI. Super eodem. 

Cum inter Armenie regem illustrem, etc., in eumdem fere modum ut in littera patriarche Antiocheni, usque occuparit, uenerabilibus fratribus nostris  archiepiscopo Tyrensi et Sidoniensi episcopo nostris damus litteris in preceptis ut auctoritate nostra predictam excommunicationis sententiam tam apud peregrinos quam apud indigenas terre solemniter publicantes, eamdem faciant per censuram ecclesiasticam usque ad satisfactionem condignam sublato appellationis obstaculo inuiolabiliter obseruari. Quocirca serenitatem regiam monemus attentius et hortamur quatenus pro reuerentia beati Petri et nostra nec non et intuitu terre sancte fratribus ipsis, quorum subsidium eidem terre noscitur non modicum profuturum, ad recuperandum iura sua regium prestes auxilium et fauorem, iuxta quod supradictus patriarcha suo discreto consilio duxerit  prouidendum.

Datum Laterani, XIu Kal. Iunii, anno quarto decimo.

In eumdem fere modum scriptum est ipsis super hoc. In eumdem modum ut in littera regis Ierosolymitani scriptum est uniuersis tam indigenis quam peregrinis in Ierosolymitanis partibus commorantibus usque obseruari. Quocirca uniuersitatem uestram rogamus attentius et hortamur, per apostolica uobis scripta mandantes quatenus, etc., ut in eadem regis Ierosolymitani, usque iura sua uestrum prestetis auxilium et fauorem, iuxta quod supradictus patriarcha suo discreto consilio duxerit prouidendum.

Datum, ut in alia per totum.



LXuII. DECANO ET CONuENTUI CASINENSI. De electione abbatis Casinensis. 


Cum electionis confirmatio postulatur, is qui presidet examinare debet et processum eligentium et personam electi, ut si canonicum processum inuenerit et personam idoneam, electionem rite celebratam confirmet; quandoquidem unum sine altero non sufficiat, sed necessarium sit utrumque. Licet ergo dilectum filium Adinulphum Casertanensem omnes pariter elegeritis in abbatem, quia tamen in eius electione preter formam quam nobis prefiximus processistis, et ipse, quamuis de industria plurimum commendetur, nobis tamen ad plenum cognitus non existit, uolentes et traditionem canonicam et consuetudinem  apostolicam obseruare, tam processum eligentium quam personam electi examinare disposuimus diligenter. uerum, cum temporis instantis necessitas hoc exposcat ut ipse, qui de nostro consilio et mandato rector est uestri monasterii constitutus, ad ipsius regimen diligenter intendat, ne, absente pastore, uicinus lupus gregem inuadat, uolumus et mandamus ut urgente huius necessitatis articulo, se a prouisione monasterii Casinensis personaliter non absentet, sed eo prudentius ad eius gubernationem intendat quo propensius propter electionem de ipso factam ad eius obsequium obligatur. Nos enim, cum uiderimus opportunum, ex causa quam uobis magis subintelligendam quam exprimendam relinquimus, tam ipsum quam quosdam e  uobis ad nostram presentiam curabimus euocare, ut diligenti examinatione premissa, in hoc negotio procedamus sicut, Domino inspirante, nouerimus procedendum; id uobis ex speciali gratia intimantes, quod quantum cum Deo poterimus, uestris desideriis concurremus. Quocirca deuotioni uestre per apostolica scripta precipiendo mandamus quatenus in uestro laudabili proposito persistentes, et contra electionem ipsam nichil penitus attentantes, taliter illi adesse curetis, reuerentiam et obedientiam ei debitam impendendo, quod ipse uestro suffultus auxilio commissum sibi officium utiliter exsequatur, et nos interim prudentiam et honestatem ipsius ualeamus plenius experiri.

 Datum Laterani, II Nonas Iunii, pontificatus nostri anno quarto decimo.



LXuIII. ILLUSTRI REGI AuOGUIAE  . Hortatur ad defensionem terre sancte. 

Rex noster potentissimus iehsu Christus, qui dominatur a mari usque ad mare et a flumine usque ad terminos orbis terre, postquam pro redemptione humani generis semetipsum exinaniuit, formam serui accipiens, et mortis demum angustias spontanea uoluntate subiuit, in cruce positus sacratissimi sui corporis brachia expansa tenuit, ad signandum quod non solum postquam assumptus esset, omnia, prout promiserat, traheret ad seipsum, uerum etiam  sue fidei sectatores in hereditatis sue subsidium, in qua salutem fuerat operatus, assidua imitatione uocaret, ut ad ipsius patrimonium defensandum anxia deuotione concurrerent, pro quorum redemptione pretiosissimi sui sanguinis pretium ineffabili pietate persoluit. Propter quod uniuersos principes Christianos, qui sub ipsius tuitionis umbraculo salubri dispositione proficiunt, tanto sollicitius ad terre Ierosolymitane subsidium intendere conuenit  quanto ex eo quod inimici Christiane fidei conculcantur, non tam apud homines tituli eis laudis accrescunt quam apud celestem Dominum, cui militant, eterne retributionis premia cumulantur. Cum igitur, progenitorum tuorum uestigiis inherendo, ad patrimonium Iesu Christi contra perfidos detentores ipsius tam deuote quam potenter insistas, propter quod deuotionis tue propositum dignis in Domino laudibus commendamus, celsitudinem tuam rogamus attentius et monemus, in remissionem tibi et tuis peccaminum iniungentes quatenus inspiratum tibi diuinitus tue salutis propositum peramplius et perfectius prosequaris ad paganorum perfidiam comprimendam, ut per inquietudinem sollicitudinis temporalis, eterne felicitatis quietem tibi ualeas comparare,  ac is pro cuius obsequio laboras in terris, in participium sui regni te admittat in celis.

Datum Laterani, uII Idus Iunii, anno quarto decimo.



LXIX. NOBILI uIRO SOLDANO DE ALAPIA, AD uERITATIS PERuENIRE NOTITIAM, ET IN EA SALUBRITER PERMANERE. Commendat ei patriarcham Antiochenum. 

Sicut ueridica multorum relatione didicimus, etsi nondum Christiane religionis susceperis sacramenta, fidem tamen catholicam ueneraris, in multis Christi fidelibus deferendo. Unde de illius immensa  pietate confidimus quod te sue uisitationis radiis illustrabit, ut gratia diuine cognitionis accepta, ad cultum eterni et ueri Dei, qui pro salute hominum factus est temporaliter uerus homo, deuotus aspires. Quapropter, in nomine Iesu Christi te attentius exhortamur quatenus iustitiam excolas et diligas ueritatem, que in salutis semitam dirigent gressus tuos, et uenerabilem fratrem nostrum Antiochenum patriarcham, quem sue probitatis intuitu inter ceteros fratres et cepiscopos nostros sincera diligimus in Domino caritate, habens ob reuerentiam nostram propensius commendatum, ipsum et Ecclesiam eius non permittas, quantum in te fuerit, ab aliquibus indebite molestari, quinimo eidem exhibeas auxilium et consilium opportunum, ut per hoc diuine maiestatis  gratiam et apostolice sedis fauorem tibi ualeas comparare.

Datum Laterani, uII Idus Iunii, pontificatus nostri anno quarto decimo.



LXX. PETRO PATRIARCHAE ANTIOCHENO  . Ut duas prebendas creare possit in sua Ecclesia. 

Cum preter decem et octo prebendas, que in Ecclesia  tua esse noscuntur, duas de nouo de redditibus mense tue creare disponas et de tuorum canonicorum assensu statuere, ut uicesimo canonicorum numero eadem Ecclesia sit contenta, fraternitati tue, de cuius discretione plenam fiduciam obtinemus, per apostolica scripta mandamus quatenus id super his, sublato cuiuslibet appellationis et contradictionis obstaculo, de tuorum canonicorum assensu constituas quod animarum saluti et eiusdem Ecclesie utilitati uideris expedire.

Datum, ut in alia.



LXXI. EIDEM. De possessionibus dandis in emphyteosin. 

 Cum quedam possessiones Ecclesie tue deteriorate sint plurimum propter guerras  , et concedendi easdem in emphyteosin uel ad firmam a nobis licentiam duxeris postulandam, fraternitati tue, de cuius discretione plenam fiduciam obtinemus, per apostolica scripta mandamus quatenus super his ad Ecclesie tue commodum cum capituli tui assensu  facias quod uideris expedire.

Datum, ut in alia per totum.



LXXII. EIDEM. Hortatur eum ad constantiam. 

Si terra illa, in qua uera pax nostra Dominus iehsu Christus, qui fecit utraque unum, pro salute humani  generis nasci dignatus est, illo perturbante qui nouiter uniuersa pene orbis terre fundamenta commouit, pressuris diuersis exponitur, perturbationibus conquassatur, et impugnatur etiam ab inimicis nominis Christiani, non sic tuus animus debet pro his deiici et interius commoueri quin te taliter per spiritus fortitudinem ad tentationes exponas quod idem circa tribulationes huiusmodi potius dilatetur, in infirmitatibus gloriando, quia fidelis Deus, qui non patitur seruos suos ultra posse tentari, te ac alios, quorum fidem per instantem tentationem examinat, consolabitur citius quam credatur et sustinentium se timoribus in abundantia uotiue securitatis occurret. uasa namque figuli probat fornax, et iusti  opera tribulationibus enitescunt; et unde iustitia interdum exstingui creditur, roboratur. Monemus igitur fraternitatem tuam et in Domino propensius exhortamur, per apostolica tibi scripta mandantes quatenus in illo sperans qui seruos suos edocuit, cum audirent seditiones et prelia, non terreri, et altissimum refugium tuum ponens, in tribulationibus, que tibi cedent ad gloriam, non deficias, sed conforteris in eo qui bella conterit, et cui nomen est  Dominus, quique multorum superbiam paucorum humilitate prostrauit; sicut uir strenuus et robustus dans studium diligens et operam adhibens cum aliis fidelibus efficacem ad eliminandam a terra sancta, diuina preeunte potentia, spurcitiam paganorum, de gratie nostre fauore securus quod apostolicum tam tibi quam illi terre non deerit auxilium in his que uiderimus expedire ac nobis diuina misericordia ministrabit. Quia uero dilectus filius S. thesaurarius Antiochenus se multis pressuris exposuit pro tuis negotiis apud sedem apostolicam laborando, et ea tanquam uir prudens exsecutus est diligenter, ipsum tibi apostolicis litteris duximus commendandum, rogantes quatenus ob reuerentiam beati Petri et nostram taliter habeas commendatum eumdem  quod idem apostolicas preces apud te sibi sentiat profuisse, ac alii exemplo ipsius ad tua et Ecclesie Antiochene obsequia fortius animentur. Ad hec, de cruce aurea et diaspro nobis ex parte tua per eumdem liberaliter presentatis gratiarum tibi referimus actiones.

Datum Laterani, uII Idus Iunii, pontificatus nostri anno quarto decimo.



LXXIII. NIDROSIENSI ARCHIEPISCOPO ET SUFFRAGANEIS EIUS. Super dissensione de regno Norwegie. 

Ad nostram noueritis audientiam peruenisse quod obeunte Swero, qui Norwegie regno presederat,  fautores eius, qui Birkibani dicuntur, quemdam ipsius nepotem Ingonem nomine sublimare nitebantur in regem. Quorum conatibus uiri prudentes et nobiles, qui genus regium Norwegie plene nouerant, resistentes iuuenem quemdam Philippum nomine, a clare memorie Magno et Ingone antiquis et catholicis Norwegie regibus trahentem originem, insignem genere, ac morum honestate preclarum, in regem concorditer elegerunt. Ipsis itaque pro regno certantibus et destruentibus male terram, tandem diuina ex alto prospiciente clementia per tuam, frater archiepiscope, ac uenerabilis fratris nostri Alensis episcopi sollicitudinem et operam diligentem sic sunt inter eos pacis federa reformata ut utroque dignitatem et nomen regium retinente,  si hoc tamen ex dispensatione noster approbaret assensus, Ingo in quadam, Philippus uero in altera Norwegie parte regnet. His igitur ita dispositis contigit quod idem Philippus, ad quem regnum, sicut accepimus, hereditario iure spectat, cum aduersariis suis colloquium habiturus accessit: quem iidem aduersarii sui cum innumera multitudine circumdantes, licet prius fuerit datis obsidibus diffinitum cum quantis deberent utrique copiis conuenire, asserebant  firmiter se cum ipso Philippo pacis fedus nullatenus inituros, nisi a se nomen regium abdicaret. Qui constitutus in arcto, ne nobilitatem sui generis macularet infamia et fedus pacis inite uiolaret, ad appellationis remedium conuolauit, committens causam suam nostro arbitrio terminandam, ut uidelicet quem magis idoneum iudicaremus, ille regio sublimaretur nomine ac honore. Quod principes Birkibanorum penitus renuentes, se nostro nunquam stare uelle iudicio proponebant. Licet autem super his quorumdam testimoniales littere nobis fuerint destinate, quia tamen per eas non est facta nobis sub tali et tanto negotio plena fides, per apostolica uobis scripta precipiendo mandamus quatenus Deum habentes pre oculis, inquiratis super his plenissime  ueritatem, et eam nobis per litteras uestras fideliter intimetis, ut per uestram relationem instructi, securius in ipso negotio procedere ualeamus.

Datum Laterani, uII Idibus Iunii, pontificatus nostri anno quarto decimo.



LXXIu. NEAPOLITANO ARCHIEPISCOPO. Quid liceat tempore interdicti. 

Ex parte tua fuit nobis humiliter supplicatum ut cum ciuitatem Neapolitanam supposueris interdicto, et credatur a pluribus quod secundum tenorem litterarum nostrarum, que continent excommunicationem Ottonis  dicti imperatoris et eius sequacium, ciuitas ipsa non debuerit interdici, tibi exponere  dignaremur utrum illud debeat obseruari. Ad quod tibi breuiter respondemus quod cum Neapolitani, iurando et prestando fauorem eidem, sententiam excommunicationis incurrerint  , et excommunicatis sint absque dubio interdicta diuinia officia et ecclesiastice sacramenta, illud est usquequaque ad satisfactionem idoneam obseruandum, nec morientes sunt ad penitentiam admittendi, nisi iurent se mandatis Ecclesie parituros, et abiurent dicto imperatori prestita iuramenta; nec etiamsi iurauerint, tradi debent ecclesiastice sepulture, si absque excommunicatorum et interdictorum obsequio nequeunt tumulari  . Ad hoc autem  , utrum  pueri, cum patrimi  excommunicationi sint et interdicto suppositi, debeant baptizari, fraternitati tue taliter duximus respondendum quod cum baptismus sacramentum necessitatis  existat, propter patrimorum delictum illud non debet talibus denegari.

Datum Laterani, XuI. Kal. Iulii, anno quarto decimo.



LXXu. CYRINO SCRINIARIO URBIS. Ne grauetur ab aliquo ob acta rupta iussu pape. 

Super commissa nobis Ecclesiarum cura, et earum specialiter que in Urbe consistunt, quarum debemus potissimum indemnitatibus precauere, gerentes  sollicitudiuem, prout conuenit, diligentem, tibi dedimus in preceptis ut dicta que super locatione ab abbatissa monasterii Sancti Cyriaci de urbe de bonis ipsius monasterii consanguineis suis facta confeceras, destrueres et deleres. Ne igitur tibi propter hoc, uel ab illis quibus locatio facta fuit, aut etiam a senatu, siue a quolibet alio, aliquo tempore grauamen aliquod inferatur, presentium auctoritate statuimus, sub excommunicationis pena districtius inhibentes ne quis te super hoc presumat aliquo tempore molestare. Nulli ergo, etc., institutionis, etc., usque incursurum.

Datum Laterani, Iu Idus Iulii, anno quarto decimo.



LXXuI. CREMONENSI EPISCOPO, ET ALBANENSI ELECTO APOSTOLICAE SEDIS LEGATO, NEC NON ET ABBATI DE COLUMBA. Ut Ferrariensi Ecclesie idoneum pastorem preficiant. 


Per litteras quas nobis olim uos, frater Cremonensis et fili abbas, transmittere procurastis, intelleximus euidenter uos gratum et acceptum pariter habuisse quod de eligendo in Ecclesia Ferrariensi pastore, nominando Sancti Ioannis priorem, archidiaconum Parmensem et magistrum Iordanum Rheginum doctorem, aut quemlibet alium secundum  quod uobis melius uideretur, benigna uos instructione curauimus erudire. uos autem cupientes mandatum nostrum exsecutioni mandare, quia priorem et archidiaconum preficere nimis graue propter consanguineos uni parti contrarios uidebatur, ad promouendum illorum aliquem cautius euitastis; Iordanum uero apud Rheginum doctorem neminem inuenire ualentes, fratrem Iordanum Paduanum, quem sciebatis opere ac sermone potentem, elegistis concorditer in pastorem. uerum, cum hoc idem penitus recusarit, et Estensis marchio capta Ferraria instanter peteret dilationem huius electionis propter nouitatem euentus nostris auribus intimandam; cumque preterea quidam assererentur parati obiicere uos uestro esse functos officio, quia uobis  magis congruum uidebatur ut cautionem reciperetis de rebus episcopii gubernandis ac disponendis, eidem electioni supersedere curastis, et quid superesset agendum, nostre reliquistis beneplacito uoluntatis. Nolentes igitur ut dicta Ferrariensis Ecclesia diutius pastoris solatio defraudetur, discretioni uestre per apostolica scripta mandamus quatenus ante omnia Deum pre oculis habentes, eidem Ecclesie prouideatis personam idoneam in pastorem, ut ex hoc apud Deum et homines debeatis merito commendari. Quod si non omnes, etc., tu, fili electe, cum eorum altero ea, etc.

Datum Laterani, uII Idus Iunii, anno quarto decimo.



LXXuII. ARCHIEPISCOPO RAuENNATI. Ut castrum Argente custodiat.


Fraternitati tue presentium auctoritate mandamus quatenus castrum Argente taliter custodire studeas et munire quod ex eo non possis incurrere aliquod detrimentum. Si uero id non poteris efficere per teipsum, a dilecto filio nobili uiro marchione Estensi sufficienti cautione recepta quod ipsum fideliter custodiat ad opus Ecclesie Rauennatis, illud eidem committere non postponas.

Datum Laterani, II Non. Iunii, anno quarto decimo.



LXXuIII. ALBANENSI ELECTO APOSTOLICAE SEDIS LEGATO. De excommunicatione Ottonis imperatoris.


Cum Otto dictus imperator, maledictus et excommunicatus, non cesset Romanam Ecclesiam impugnare, uenerabilibus fratribus nostris Aquilegensi et Gradensi patriarchis, Rauennati et Ianuensi archiepiscopis, eorumque ac Mediolanensis Ecclesie suffraganeis, nostris damus litteris in mandatis et in uirtute obedientie districte precipimus ut excommunicationem in ipsum et fautores eius prolatam postposita omni occasione solemniter innouent et a suis faciant subditis innouari. Quocirca discretioni tue per apostolica scripta mandamus quatenus si aliquis eorum, quod non credimus, mandati nostri exstiterit negligens exsecutor, tu eum, appellatione remota, canonica pena percellas.

 Datum Laterani, uII Idus Iunii, anno quartodecimo.

In eumdem fere modum scriptum est ipsis super hoc.



LXXIX. POTESTATI ET POPULO BONONIENSI, SPIRITUM CONSILII SANIORIS. Ut relinquant partes Ottonis. 

Mirari cogimur et moueri quod, cum Otto dictus imperator, excommunicatus et maledictus, non cesset Romanam Ecclesiam impugnare, uos non tantum ei sed et fautoribus eius, qui sunt excommunicati cum ipso, uestrum impenditis auxilium et fauorem. Quocirca uniuersitatem uestram monemus  attentius et hortamur, per apostolica uobis scripta precipiendo mandantes quatenus ab huiusmodi proposito desistentes, nullum sibi uel suis auxilium aut consilium impendatis. Alioquin noueritis nos dilecto filio Albanensi electo apostolice sedis legato nostris dedisse litteris in mandatis ut personas excommunicationi et terram subiiciat interdicto; quod si nec sic duxeritis resistendum, scholas de ipsa faciant ciuitate transferri.

Datum, ut in alia.

Scriptum est ipsi super hoc in eumdem modum.



LXXX. ALBANENSI ELECTO, APOSTOLICAE SEDIS LEGATO. De edificatione castri Ferrarie. 


Dilectus filius nobilis uir marchio Estensis nobis humiliter supplicauit ut in Ferrariensi ciuitate construendi castrum, per quod ipsam melius defendere ualeat et ad fidelitatem Romane Ecclesie conseruare, licentiam concedere dignaremur. Nos igitur id tue prudentie committentes, discretioni tue per apostolica scripta mandamus quatenus super hoc statuas ad honorem et profectum Ecclesie quod uideris expedire.

Datum Laterani, uII Idus Iunii.



LXXXI. EPISCOPO CAPDAQUENSI, ET ABBATI CAuENSI SALERNITANAE DIeCESIS. De electione episcopi Policastrensis. 


Policastrensi Ecclesia dudum proprio uiduata pastore, cum ipsius capitulum, sicut pro eius parte fuit propositum coram nobis, obtenta licentia eligendi dilectum filium archipresbyterum de Saponaria in episcopum unanimiter elegissent, quosdam ex canonicis in Siciliam transmiserunt ad assensum regium obtinendum. Unde cum rex nec super hoc nec super quibusdam personis aliis postea, quod non licuit, nominatis ad eorum potuisset desideria inclinari, et ex parte ipsius regis suggestum fuisset eisdem, comminationibus intentatis, ut Iacobum eius medicum nominarent, ipsi regis metuentes indignationem incurrere, dolentes pariter et inuiti, dictum Iacobum elegerunt, qui cum dilecti filii  nostri Gregorii tituli Sancti Theodori diaconi cardinalis, apostolice sedis legati et regis litteris ad uenerabilem fratrem nostrum archiepiscopum Salernitanum accessit pro confirmationis et consecrationis gratia obtinenda. Sed archiepiscopus priusquam in negotio ipso procederet, nostre responsionis oraculum requisiuit. Cui dedisse recolimus in mandatis ut super electionibus in Policastrensi et Sarnensi Ecclesiis celebratis procedere retardaret, cum disponeremus ad regis presentiam nostros nuntios destinare, per quos super his et quibusdam aliis nostram plenius intelligeret uoluntatem. Unde cum archiepiscopus memorato Iacobo responsum apostolicum rescripsisset, propriis litteris nostrarum tenore litterarum inserto, idem  commotus dicitur respondisse: Reuertar ad regis curiam, et ab his qui eligi me fecerunt, super consecratione mea fauorem et auxilium obtinebo. uerum eodem postmodum apud regis curiam multipliciter laborante pro consecrationis munere obtinendo, supradicti capituli nuntii cardinali prefacto mandatum nostrum ad archiepiscopum memoratum directum exponere curauerunt, et supplicantes eidem ne dicto Iacobo ad consecrationis gratiam obtinendam auxilium uel fauorem impenderet, ad sedem apostolicam appellarunt. Cum autem cardinalis nostras ab eis litteras quesiuisset, et ipsi earum penes se authenticum non haberent, ipse inducias eisdem indulsit, infra quas dictas ei litteras uel  earum tenorem sub sigillo supradicti archiepiscopi presentarent. Quorum recessu propter turbationem temporis retardato, ad cardinalis presentiam redeuntes, cum peterent inducias prorogari, cardinalis ipse respondit se nullum eis terminum assignare, sed ipsi bona fide quam cito possent ad ipsius presentiam cum nostris litteris uel earum transcripto redire curarent.

Cumque maris turbatione pacata se ad iter accingerent redeundi, in eiusdem cardinalis presentia prouocationem primitus interpositam innouarunt. Dictus uero Iacobus apud Messanensem remanens ciuitatem, per uenerabiles fratres nostros Tarentinum et Sancte Seuerine archiepiscopos et episcopum Gerontinum de mandato cardinalis ipsius  obtinuit consecrari; et predictis canonicis reuersis ad propria, e uestigio subsecutus, ad Policastrensem Ecclesiam consecratus accessit; quanquam eum Policastrenses canonici tanquam episcopum recipere renuissent. Porro cum iidem nobis postmodum supplicassent ut quod de dicto Iacobo tam perperam factum fuerat auctoritate dignaremur apostolica retractare, uenerabili fratri nostro Cusentino archiepiscopo et dilecto filio abbati Floris dedimus in mandatis ut tam sepedicto Iacobo et Policastrensi capitulo quam etiam Salernitano archiepiscopo euocatis, ut comparerent per se uel responsales idoneos coram eis, inquirerent super premissis plenius  ueritatem, et quod inuenirent per suas nobis litteras fideliter intimarent, ut per ipsos certiores effecti, prout expediret in eodem negotio procedere curaremus. Unde archiepiscopus, coniudice non ualente propter guerrarum pericula interesse, de ipsius tamen consensu in negotio iam dicto procedens, admissis testibus super ipso productis, indagauit diligentius ueritatem, quam sub suo sigillo ad nostram presentiam destinauit. Cum autem propter hoc nuper procuratores partium ad sedem apostolicam accessissent, per dilectum filium nostrum Benedictum tituli Sancte Susanne presbyterum cardinalem ipsis auditorem concessum acta inspici fecimus diligenter. Qui cum nobis que inuenerat explicasset, intelleximus per depositiones testium  et litteras cardinalis predicti coram archiepiscopo Cusentino exhibitas manifeste probatum quod Ecclesia Policastrensi uacante, de prefato archipresbytero concors fuerat electio celebrata, et quod nuntii destinati ad assensum regium obtinendum, illum cum instantia requisitum obtinere minime potuerunt, quodque per regis familiares ipsius cognita uoluntate quod predictum Iacobum eligi cupiebat, eum postmodum nominarunt; item quod postquam innotuit dicto Iacobo per apostolici rescripti tenorem eidem ab archiepiscopo Salernitano transmissum quod archiepiscopo memorato a nobis inhibitum fuerat ne super electionibus Policastrensis et Sarnensis Ecclesiarum procederet, ipse ad regis  curiam rediit pro consecrationis munere obtinendo; rursum quod postquam cardinali prefato huiusmodi prohibitio exstitit per Policastrensis ecclesie nuntios reserata, et dilatio ad nostras super hoc litteras uel earum tenorem sub sigillo Salernitani archiepiscopi exhibendas ab eodem nuntiis ipsis indulta, nec non post appellationem ad nos interpositam, dictus Iacobus fuerat in episcopum consecratus.

Cum ergo nobis constiterit electionem ipsius Iacobi non solum contra statuta canonica  , uerum etiam contra constitutionis tenorem inter Romanam Ecclesiam et illustris memorie imperatricem Constantiam super episcoporum electionibus inite, que procul dubio dicto innotuit cardinali, cum et nos illam sibi miserimus, et ipse in litteris  quas Cusentino archiepiscopo destinauit, de illa fecerit mentionem, minus canonice celebratam, alia non cassata, de consilio fratrum nostrorum, inquisitione super grauibus que in personam ipsius Iacobi publice dicebantur omissa, cum factum in seipso existeret uitiosum, electionem ipsam irritam decreuimus et inanem, interdicentes eidem exsecutionem pontificalis officii non rite suscepti; Policastrensi capitulo nostris litteris iniungendo ut in electionis negotio de prefato archipresbytero celebrate concorditer procedentes, eamdem metropolitano suo presentare procurent confirmandam uel infirmandam ab ipso prout de iure fuerit faciendum.  Quocirca discretioni uestre per apostolica scripta mandamus quatenus quod a nobis est sententialiter diffinitum, faciatis appellatione remota firmiter obseruari, contradictores per censuram ecclesiasticam appellatione postposita compescendo.

Datum Laterani, Xu Kal. Iulii, anno quarto decimo.

Scriptum est super hoc in eumdem fere modum Policastrensi capitulo. Ecclesia uestra dudum, etc., usque de iure fuerit faciendum.

Datum Laterani, etc.

In eumdum fere modum scriptum est super hoc Salernitano archiepiscopo.

Datum, etc.



LXXXII. EPISCOPO UTICENSI APOSTOLICAE SEDIS LEGATO, ET P. DE MONTE LAURO AQUENSI ARCHIDIACONO, ET MAGISTRO THEDISIO NUNTIO NOSTRO CANONICO IANUENSI. De reformatione monasterii Massiliensis. 


Cum super reformatione monasterii Massiliensis, de cuius lapsu multa nobis fuerant intimata, uenerabilibus fratribus nostris Tolosano et Aurasicensi episcopis et dilectis filiis priori Sancti Honorati Arelatensis dudum direxerimus scripta nostra, priusquam fuisset illorum auctoritate in negotio memorato processum, D. monachus Massiliensis ad sedem apostolicam ueniens, pro se ac magna parte conuentus nobis denuntiando monstrauit quod cum  in eodem loco uideret per abbatis incuriam enormia quamplurima committi, utpote furta, periuria, Simonias et dissolutionem ordinis miserabilem, bonaque ipsius loci multiplici nichilominus dilapidatione uastari, et alia plurima fieri contra monasticam honestatem, et apud abbatem, quem super his caritatiue monuerat, nullatenus profecisset, ad sedem apostolicam appellauit. Unde uenerabilibus fratribus nostris Regensi, Missiliensi et Aurasicensi episcopis dedimus in mandatis ut ad monasterium ipsum personaliter accedentes, inquirerent super premissis et aliis plenius ueritatem, et appellatione remota corrigerent tam in capite quam in membris que corrigenda uiderent. Interim autem priores iudices  ad monasterium accedentes, cum multorum discretorum uirorum consilio inter abbatem et monachos eiusdem loci amicabiliter componere curauerunt, interposito a monachis iuramento ut contra compositionem huiusmodi non uenirent, et si quas litteras dictus D. reportaret, qui ad sedem apostolicam uenerat, essent casse. Cum autem postea iidem Massiliensis et Aurasicensis episcopi, cum interesse tertius nequiuisset, litteris nostris acceptis, quas prefatus monachus reportauit, procedere uellent super articulis in eisdem expressis, eiusdem loci monachi ad nostram audientiam appellarunt. Abbas quoque post citationes multiplices in eorum comparens presentia, uocem ad nos appellationis emisit, allegans quod ille littere nullius prorsus erant  momenti, in quibus de prioribus, quarum auctoritate compositio inter abbatem et monachos facta fuerat, mentio non fiebat. Sed, cum iudices, exceptionem huiusmodi ac quasdam alias friuolas reputantes, intenderent in inquisitione procedere ac recipere a fratribus iuramenta, maior prior et quidam alii responderunt se super hoc nullum posse iuramentum prestare, utpote qui se iuramento astrixerant compositionem interpositam obseruare ac non uti litteris a prefato monacho impetratis. Unde iudices, propter exceptiones propositas et intricationem negotii dubitantes procedere in eodem, nos super ipso consulere curauerunt; nosque dilecto filio Arelatensi preposito, qui ob hoc nostram presentiam adiit, dicimur respondisse quod propter  causas huiusmodi iudices supersedere negotio non debebant.

Qui amissis in uia litteris quas super hoc recepisse proponitur, tam uiua uoce quam suis litteris dictis iudicibus nuntiauit ut nonobstantibus exceptionibus supradictis, in negotio procederent memorato. Unde iudices in negotio procedentes, receptis testibus super articulis prenotatis, abbatem ipsum tandem ab abbatie regimine remouerunt. Porro dilectis filiis P. camerario Arcelle et S. priore Mure eiusdem abbatis et B. priore de Tritis ac D. monacho partis aduerse procuratoribus propter hoc nuper in nostra presentia constitutis, petierunt procuratores abbatis processum iudicum predictorum, qui contra eum sententiam tulerant, irritum  iudicari; tum quia post appellationem ad nos interpositam per antedictas litteras, in quibus de prioribus mentio non fiebat, tum quia consultatione ad nos directa, priusquam apostolice responsionis oraculum per nostras litteras recepissent in eodem negotio processerunt, cum assertioni dicti prepositi iudices minime stare debuerint in hoc casu, super quo nostre responsionis litteras exspectabant; tum etiam quia conspiratores, excommunicatos, periuros et capitales etiam inimicos, in testimonium aduersus abbatem admiserant memoratum. Sed ad hec procuratores partis responderunt aduerse quod cum priores littere super lapsu monasterii generales fuerint, et posteriores exstiterint super certis  excessibus speciales, in subsequentibus non oportuit fieri de precedentibus mentionem, cum speciale mandatum deroget generali; adiiciens quod, etsi consultatione ad nos delata, non fuerit super responsione nostra supradicti preposito uerbo standum, quia tamen iuramento quod monachi super seruanda compositione prestiterant iuramentum quod super illis excessibus prestabatur nullatenus occurrebat, nec promissio quam de non utendo litteris a dicto D. monacho impetratis mandatum nostrum potuit impedire quod super inquisitione dictorum excessuum feceramus, iidem iudices de consilio peritorum non immerito procedere in negotio potuerunt; et asserens nichilominus falsum esse quod conspiratores, excommunicati, periuri et capitales  inimici aduersus abbatem admissi fuerint memoratum.

His igitur et aliis que fuerunt coram nobis utrinque proposita intellectis, quia cognouimus dictum cenobium in spiritualibus et temporalibus grauiter collapsum existere, per apostolica uobis scripta mandamus quatenus cum prouidendum sit non tam personis in Ecclesiis quam Ecclesiis in personis, si per hanc uiam facilius et utilius ad restaurationem ipsius monasterii poterit perueniri, ut uidelicet de alia persona idonea iam probata eidem monasterio consulatur, uos auctoritate nostra suffulti, sublato cuiuslibet contradictionis et appellationis obstaculo, id exsequi procuretis. Alioquin prefatum restituatis abbatem; et in utroque casu exclusis de  ipso cenobio personis indignis, quas merito uideritis excludendas, inducatis in illud ex aliis monasteriis personas idoneas, per quas idem monasterium debeat reformari; contradictores, si qui fuerint, uel rebelles appellatione remota censura ecclesiastica compescendo. Taliter autem mandatum apostolicum exsequamini ut in nouissimo districti examinis die super hoc dignam Deo possitis reddere rationem. Quod si non omnes, etc., duo uestrum ea, etc.

Datum Laterani, uII Idus Iunii, pontificatus nostri anno quarto decimo.



LXXXIII. PRIORI SANCTI HILARII DE CELLA, ET B. SANCTI PETRI ET MAGISTRO STEPHANO GASCHET SANCTAE MARIAE MAIORIS CANONICIS PICTAuENSIBUS. De quodam recipiendo in canonicum. 


Accedentibus ad apostolicam sedem dilectis filiis R. Rozelini dilecti filii P. Xantonensis decani procuratori et magistro R. Boui pro se dilectum filium nostrum Benedictum tituli Sancte Susanne presbyterum cardinalem concessimus auditorem. Coram quo dicti decani proposuit procurator quod cum idem magister obtentu mandati nostri prebendale beneficium obtinuerit olim in ecclesia Xantonensi, et in receptione ipsius iuramento firmarit se nichil unquam ulterius in eadem Ecclesia petiturum, processu temporis ingratus gratie sibi facte, ac prestiti iuramenti oblitus, a dilecto filio nostro Guala  tituli Sancti Martini presbytero, tunc Sancte Marie in Porticu diacono cardinali et apostolice sedis legato, litteras impetrauit, nulla in eis de iuramento prestito habita mentione; per quas importuna molestabat instantia Ecclesiam memoratam, ut ex eo quod prebende integre commodum adeptus fuerat, in eadem ius obtineret canonici et honorem; sumens inde materiam iurgii unde deuotior erga ipsam Ecclesiam effici debuisset. Ceterum, cum dictus magister per litteras cardinalis ipsius in hac parte nequiuisset consequi sue uoluntatis effectum, sub uenerabilis fratris nostri episcopi et quorumdam canonicorum Xantonensium nomine super canonicatu premisso litteras apostolicas, tacita de iuramento prestito ueritate, ad decanum Burdegalensem  et suos coniudices postmodum impetrauit: quas procurator iam dictus asserebat ratione multiplici non ualere; tum quia in ipsis talis exstiterat ueritas occultata qua expressa obtentum rescriptum apostolicum non fuisset, tum etiam quia quorumdam canonicorum littere, quas prenominatus magister se nostro apostolatui exhibuisse asseruit, per falsi suggestionem et circumuentionem quamdam obtente fuerant ab eodem mendaciter asserente quod ad ipsum canonicandum dictorum canonicorum uota conuenerant singulorum. Sed falsum id esse procurator iam dictus se proposuit probaturum.

Preterea, pretaxatus magister premissis aliquatenus non contentus, infra decem dies a prioris  impetratione rescripti ad B. canonicum Pictauensem et suos collegas super eodem canonicatu apostolicas litteras obtinuit delegari, que nullam faciebant de prioribus mentionem. Propter quod asserebat ipsas procurator predictus pluribus de causis nullius esse ualoris quoad antelatum decanum, magistrum scholarum, et contradictores ceteros Xantonensis Ecclesie compellendos; tum quia priorum iurisdictio iudicum minime fuerat per secundas litteras reuocata; tum etiam quia per illam generalem clausulam I. canonicus et quedam persone maiores alie Xantonenses uocari ad iudicium non debebant, nec non et dictus decanus ad sedem super hoc apostolicam prouocarat. Unde ipsorum factum erat merito irritandum, et sepedictus magister carere debebat  utriusque rescripti commodo, in quorum altero de alio mentio non fiebat, postulans ob hec et alia decanum, magistrum scholarum, et contradictores predictos ab ipsius magistri super hoc impetitione prorsus absolui. Ad hec prefatus magister ex aduerso respondit quod cum ad Xantonenses canonicos nostrarum precum et mandati primitias de conferenda eidem prebenda integra reportasset, ipsi canonici medietatem tantum ipsius, in elusionem mandati apostolici potius quam ex deuotione quam haberent ad illud, eidem magistro, sicut rei effectus indicat, contulerunt. Et licet idem nullum tunc beneficium obtineret, prefati tamen canonici eumdem sic iurare fecerunt quod nichil ulterius ab ipsis  absque communi totius uoluntate capituli postularet, quemadmodum nominatus decanus ad mandatum uenerabilis fratris nostri Bituricensis archiepiscopi et suorum a nobis delegatorum coniudicum coram dilectis filiis cantore ac priore Sancti uiuiani Xantonensis firmauit proprio iuramento. Sane quia ipsius prebende medietatem reliquam ad interuentum predicti Xantonensis episcopi, post prestationem iuramenti iam dicti, eidem magistro prenominati canonici unanimiter contulerunt, cum ipsi temporali spirituale beneficium sit annexum, licite illud memoratus magister se posse petere proponebat, presertim cum nec etiam postulet, sed petatur potius ab uniuersis fere canonicis antedictis, sicut per uiginti trium ipsorum, episcopi, archidiaconorum  et cantoris litteras, et relationes prenotatorum iudicum euidentissime ostendebat, subiungens quod cum plures uacent in Xantonensi Ecclesia canonie, ac nullus sit de tanto numero qui posset in perceptione spiritualium, si receptus fuerit, pregrauari, nec alius appareat in huiusmodi contradictor, prenominatus decanus, qui aliquando consenserat in eumdem, prout coram iudicibus Pictauensibus confessione propria propalarat, solus in hac parte non debebat audiri, maxime cum ad exceptiones probandas, si quas uellet contra ipsum proponere, fuisset pluries euocatus, nec ex ipsis aliquas, sicut promiserat, probauisset, nec etiam usus fuerit apostolicis litteris quas super hoc impetrauerat contra eum. uerum, cum idem magister ad canoniam  ipsam uocetur per capitulum sepefatum, sicut ipsorum littere clarius manifestant, nullusque per nos canonicatus fuerit in ecclesia supradicta de nouem clericis pro quibus nostras litteras iam recepit nisi magister C. Natalis, qui per episcopum et archidiaconum specialiter obtinuit canoniam, et ad id obtinendum apud sedem apostolicam per annorum quatuordecim spatium undecies accesserit personaliter laborando, nobis humiliter supplicabat ut suis laboribus prouidere misericorditer dignaremur. Nos igitur intellectis per cardinalem predictum que proposita fuerant coram eo, de consensu partium discretioni uestre per apostolica scripta precipiendo mandamus quatenus, si uobis infra tres menses post  harum susceptionem legitime constiterit ipsum magistrum simpliciter et absolute iurasse quod nichil amplius peteret in ecclesia Xantonensi, eidem super petitione sua silentium imponatis. Alioquin, cum maior et sanior pars capituli suum ipsi prestet assensum, nonobstante contradictione paucorum, eumdem recipi faciatis in canonicum et in fratrem, ipsi stallum in choro et locum in capitulo, sublato cuiuslibet contradictionis et appellationis obstaculo, assignantes; et decanum in expensis factis pro negotio isto condemnetis eidem, ipsumque ut eas prefato magistro restituat per censuram ecclesiasticam appellatione postposita compellatis; contradictores, si quos inueneritis, uel rebelles, remoto appellationis obstaculo, censura simili compescendo;  nullis litteris obstantibus a sede apostolica preter assensum partium impetratis. Quod si non omnes . . . duo uestrum ea, etc.

Datum Laterani, XII Kal. Iulii, anno quarto decimo.



LXXXIu. ANDREAE ILLUSTRI REGI UNGARIAE. De discordia inter Ecclesias Strigoniensem et Colocensem. 

 Receptis et intellectis litteris regiis, hoc tibi, fili carissime, duximus respondendum, quod  si forsan inter Strigoniensem et Colocensem Ecclesias super dignitatibus suis aliqua pullulat dissensionis materia, gratum nobis existet ut tu cum prelatis ac suffraganeis et capitulis earumdem ad amicabilem secundum Deum compositionem intendas sine preiudicio utriusque; in qua, si ex priuilegiis que alterutri sunt Ecclesie ab apostolica sede concessa quidquam difficultatis occurrerit, quia de ipsis nobis est solummodo iudicium reseruatum, illud ad nostrum referatur examen. Nos enim, qui pacem eorum et tranquillitatem tuam et regni tui feruenti desiderio affectamus, ad eam, quantum cum ratione poterimus, impendemus operam efficacem.

Datum Laterani, Idibus Iulii, anno quarto decimo.



LXXXu. ULTRASILuANO EPISCOPO. Confirmatur electio prepositi Scibiniensis. 


 Significatum est nobis quod Scibiniensi prepositura uacante, que ad Romanam Ecclesiam nullo pertinet mediante, dilectus filius magister R. cui honesta merita suffragantur, ad eam canonice est electus. Unde supplicatum est nobis ut electionem ipsius auctoritate dignaremur apostolica confirmare. Quocirca fraternitati, tue per apostolica scripta mandamus quatenus ueritate diligentius inquisita, si rem inueneris ita esse, ipsam auctoritate  nostra confirmes, eique concedas ut in spiritualibus administret.

Datum, ut in alia.



LXXXuI. NOBILI uIRO PETRO ANIBALDI SENESCALCO NOSTRO. Concedit ei dominium et regimen castri Corani. 

Cum dilecti filii consules populusque Corani per litteras suas et nobiles uiros Rainaldum consulem et Albericum militem instantissime nos rogassent ut pro ipsorum defensione, qua plurimum indigebant, te illis in dominum et rectorem concedere dignaremur, nos deuotionem et fidem quam erga  nos et Romanam Ecclesiam habere dignosceris attendentes, eique uolentes nichilominus prouidere, de communi fratrum nostrorum consilio iustitias et rationes quas habemus in castro Corano tibi pro illorum regimine duximus concedendas, quandiu Romano pontifici complacebit. Tu igitur ita semper proficere studeas circa obsequium apostolice sedis ut apud eam te non solum hoc sed maiori beneficio dignum reddas. Nulli ergo . . . nostre concessionis, etc., usque incursurum.

Datum Laterani, XI Kalend. Augusti, pontificatus nostri anno quarto decimo.



LXXXuII. HUGONI ABBATI ET CONuENTUI MAIORI MONASTERII TURONENSIS. Confirmat eis monasterium Fontis Giardi. 


Cum causam que inter dilectos filios eremitas Fontis Giardi ex parte una et uos et Iuellum de Meduana patronum Fontis Giardi Cenomanensis diecesis super eodem loco ex altera uertebatur dilectis filiis abbati de Chalocheio, G. archidiacono et B. magistro scholarum Andegauensibus olim duxerimus committendam, partibus in ipsorum presentia constitutis, ipsius Fontis Giardi fratres eiusdem diecesis coram eis exponere curarunt quod cum ab institutione ipsius domus secundum  beati Augustini regulam conuersantes uixissent ibidem uita et habitu in ordine regulari, uenerabilis frater noster Hamelinus Cenomanensis episcopus uos introduxit pro sue uoluntatis arbitrio in eamdem, quibusdam ex ipsis fratribus per uiolentiam consentire compulsis, aliis per Simoniacas et illicitas pactiones a uobis inductis ut ordinem susciperent monachalem, nonnullis de ipso collegio reclamantibus et inuitis propter quod petebant se ac domum suam in statum pristinum auctoritate apostolica reformari. Ad que a parte uestra fuit et conuerso responsum quod cum olim premissa domus tam in temporalibus quam in spiritualibus ob uitam et conuersationem in eadem habitantium inhonestam fere ad nichilum deuenisset, iam dictus episcopus,  eiusdem domus consentientibus fratribus, uos ibidem statuit in humilitatis spiritu Domino seruituros, domum ipsam assignans uobis cum suis pertinentiis uniuersis. Sed his postmodum coram ipsis iudicibus propositis, seriatim de causa mutationis illius, et an fratres Fontis Giardi consensissent spontanei uel inuiti, nec non et de aliis circumstantiis, ex parte ipsorum fratrum exstiterunt producti testes in presentia eorumdem. Quorum tandem attestationibus publicatis, quia eisdem iudicibus arduum negotium et ad expediendum per ipsos difficillimum quodam modo uidebatur, sicut eorum transmisse nobis littere continebant, causam ipsam cum attestationibus, actis et instrumentis ad nos dicti iudices transmiserunt. Cumque demum dilecti filii Gaufridus  et Galterus monachi uestri et I. fratrum de Linceio procuratores propter hoc se nostro conspectui presentassent, dilectum filium L. capellanum nostrum eis concessimus auditorem. Coram quo predicti procuratores uestri proponere curarunt quod is qui ex parte dictorum eremitarum una cum priore de Linceio se sibi contrarium opponebat, non erat idoneus procurator, cum esset a fratribus de Linceio tantum constitutus in lite que a predictis fratribus Fontis Giardi fuerat contestata, licet illorum nullum posset exhibere mandatum. Nam, quanquam locus ille, Linceius uidelicet, Fonti Giardi tanquam capiti sit subiectus, et de ipso commissionis littere faciant mentionem, quia tamen  actum exstitit super capite atque membris, procurator membri non poterat agere pro capite ubi lis per caput exstiterat contestata; nichilominus hac salua exceptione iidem procuratores adiicientes nichil horum fuisse probatum de his que fuerant in litteris commissionis expressa, quia, cum super hoc essent littere impetrate quod prefati fratres Fontis Giardi fuerant, ut dicebant, uiolenter eiecti, lis exstitit super aliis prorsus coram ipsis iudicibus quam super eiectione ac uiolentia contestata, et testes etiam omnino de aliis deponebant; procurator uero a uobis concessus ad causam coram sepedictis iudicibus peragendam in his uidebatur tantummodo institutus que in litteris fuerant commissionis expressa, unde, si super aliis lis exstitit  contestata, non potuit illorum iudicum iurisdictio prorogari. Et propter id firmiter asserebant iudices ipsos minus ordinate in eodem negotio ac perperam processisse. Quare uos ab ipsis iudicibus ad nostram audientiam postmodum appellatis, licet testes, qui fuerant ab aduersa parte producti, tam super motu quam illicita pactione deponere uidebantur, essent in suo testimonio singulares. Proinde, cum nichil esset de alterius intentione probatum, et ex litteris bone memorie Willelmi Cenomanensis episcopi manifeste constaret, confirmationibus quoque felicis recordationis Eugenii et Alexandri predecessorum nostrorum pontificum Romanorum postmodum subsecutis, sepefatum locum cum pertinentiis suis de consensu fratrum habitantium in  eodem monasterio uestro fuisse collatum, et premissus Hamelinus Cenomanensis episcopus modernis temporibus, pro eo quod loci eiusdem fratres uite ac conuersationis exstiterant dissolute, duorum confirmationibus metropolitanorum obtentis, eumdem locum de consensu fratrum uestro monasterio concessisset, predicti procuratores uestri a nobis postulabant instanter ut sepefatis Fontis Giardi fratribus perpetuum silentium imponere dignaremur. Ad hec autem pars aduersa respondit quod predictus procurator fratrum de Linceio satis erat idoneus ad agendum, cum rescriptum illud tam nomine ipsorum de Linceio quam Fontis Giardi fratrum fuisset communiter impetratum; presertim, cum  assereretur domus eadem unum corpus, et causa inter eos proponeretur communis; allegans illud firmiter non obstare quod a parte uestra exstitit tunc obiectum, procuratorem dictum, a uobis uidelicet constitutum, non potuisse litem super aliis contestari que non fuerant in litteris commissionis annexa, nec iudices etiam partes suas interponere potuisse, cum ad ipsos nequiuerit iurisdictio prorogari. Nam, cum lis per principales personas contestata fuisset, sicut in relatione iudicum conspicitur contineri, nec in litis contestatione nec post publicationem testium id exstitisset obiectum, nec quod per procuratorem eumdem factum fuerat, a uobis protinus contradictum, huiusmodi obiectio debebat friuola reputari. Demum autem ex parte  dictorum fratrum Fontis Giardi in modum exceptionis exstitit allegatum quod littere premissi Willelmi Cenomanensis episcopi erant false, pro eo scilicet quod sigillum eius erat positum ex transuerso, petens ad id probandum iudices sibi dari. Quam exceptionem, quia frustratoria uidebatur, nullatenus duximus admittendam. Nos igitur intellectis his et aliis per predictum capellanum que a partibus proposita fuerant coram eo, et habito cum fratribus nostris diligenti tractatu, uos et monasterium uestrum ab impetitione premissorum fratrum Fontis Giardi prorsus absoluimus, perpetuum ipsis super hoc silentium imponentes. Donationem uero bone memorie Guillelmi Cenomanensis episcopi a felicis recordationis Eugenio et Alexandro  nostris predecessoribus confirmatam, nec non et concessionem quam predictus Hamelinus Cenomanensis episcopus cum assensu fratrum et I. patroni Fontis Giardi fecit, confirmatam postmodum a Gaufrido quondam Turonensi archiepiscopi et Ioanne successore ipsius, ratam habentes auctoritate apostolica confirmamus et presentis scripti patrocinio communimus. Decernimus ergo, etc., diffinitionis, etc. usque incursurum.

Datum Laterani, II Idus Iulii, pontificatus nostri anno quarto decimo.



LXXXuIII. EPISCOPO ET DECANO ET CANTORI ANDEGAuENSIBUS. Super eodem. 

 Cum causam que inter dilectos filios eremitas Fontis Giardi ex parte una et abbatem et conuentum maioris monasterii Turonensis et Iuellum de Meduana patronum Fontis Giardi Cenomanensis diecesis super eodem loco ex altera uertebatur, etc., in eumdem fere modum ut in alia, usque confirmamus. uolentes igitur ut quod a nobis est ratione preuia diffinitum debitam obtineat firmitatem, discretioni uestre per apostolica scripta mandamus quatenus id faciatis auctoritate nostra firmiter obseruari, contradictores per censuram ecclesiasticam appellatione postposita compescentes. Quod si non omnes. . . tu, frater episcope, cum eorum altero ea, etc.

 Datum, ut in alia per totum.



LXXXIX. HENRICO GNEZNENSI ARCHIEPISCOPO. De electione episcopi Poznaniensis. 

 Cum Posnanienses canonici electionem quam de dilecto filio magistro Paulo celebrasse noscuntur auctoritate peterent apostolica confirmari, dilectus filius S. cantor Posnaniensis Ecclesie pro se ac procuratorio nomine pro G. eiusdem loci preposito petitioni huiusmodi se opposuit, proponendo electionem ipsam fuisse post appellationem ad nos legitime interpositam celebratam. Cum enim  ad nos fuerit appellatum ut nonnisi de Ecclesie gremio et in loco tuto electio fieret, supradicti canonici non solum de persona extranea, uerum etiam in loco non tuto, electionem celebrarunt eamdem, quia, dum dominus terre, persecutor et impugnator ecclesiastice libertatis, in ciuitate tunc temporis esset presens, libera ibidem non poterat electio celebrari. Proposuit insuper idem cantor quod se ac preposito memorato contemptis, in eadem fuerat electione processum, et electores tunc temporis excommunicationis erant uinculo innodati. Cum enim tu, [Philippo] quondam episcopo et. . . decano Posnaniensibus nec non et suffraganeis plerisque presentibus, u. cancellarium Posnaniensem in plena synodo uinculo excommunicationis astrinxeris, iidem  canonici diutius communicauerunt eidem, quanquam ipsis non licuerit ignorare sententiam in prouinciali concilio solemniter promulgatam. Sed ad hec fuit ex aduerso responsum quod contra prouocationem predictam nichil fuerat attentatum, cum et de canonico ipsius Ecclesie, et in loco consueto et tuto, uidelicet in ecclesia cathedrali, electio celebrata fuisset. Licet enim dux in ciuitate presens exstiterit, nullam tamen uim siue impressionem canonicis intulit, sed pro quibusdam tantummodo preces fudit. Unde tanta in electione usi sunt canonici libertate quod omissis his pro quibus dux preces porrexerat, supradictum magistrum libere elegerunt. Duo quoque canonici, qui electioni contradixere  prefate, libere recesserunt sine quibuslibet iniuriis et iacturis. Dictus autem cantor contemptus non fuerat, ut dicebat; cum, sicut ipsemet proposuit coram nobis, tribus hebdomadibus ante electionem de prouincia exiens, iter arripuisset ad sedem apostolicam ueniendi; maxime cum iuxta confessionem suam, etiamsi presens in prouincia tunc fuisset, propter metum principis ad prefatam nullatenus accessisset Ecclesiam, etiam euocatus. Sed nec prepositus dicendus erat fuisse contemptus, quem ad electionem canonici uocauerunt. Sicut enim Lambertus et Matthias Posnanienses canonici apud sedem apostolicam interposito iuramento dixerunt, Geras eorum concanonicus per tres dies ante electionem exstitit ad uocandum prepositum destinatus,  qui rediens, in capitulo constanter asseruit quod prepositus uenire nolebat, eo quod ibat in Calis, ubi capellam et fratrum regimen obtinet, sed consensum et uerba sua in ore decani ponebat, et loco prepositi postmodum decanus elegit. Unde, cum decanus uice ipsius elegerit, ipse per illum presens intelligitur elegisse. Insuper ad canonicorum notitiam non peruenerat hactenus excommunicatio cancellarii supradicti de qua nuper iidem Lambertus et Matthias mentionem apud sedem apostolicam audierunt; cum etiam prefatus episcopus usque ad mortem suam et decanus usque nunc in ipsius cancellarii communione permanserint, qui  dicuntur in prefata synodo fuisse presentes. Sed, etsi dictos canonicos excommunicato communicasse constaret, cum per hoc nonnisi minori essent excommunicatione ligati, non ideo esset eis actus legitimus interdictus. In personam quoque predicti magistri obiectum exstitit quod excommunicatus erat pariter et periurus, quia prefato duci, non solum in uerbo, sed et in crimine communicauerat contra ecclesiasticam libertatem, et quia cum excommunicatis se non communicaturum iurauerit, contra proprium ueniens iuramentum, eidem duci excommunicato communicare presumpsit. Fuit insuper propositum contra eum quod aute confirmationem obtentam receperat annulum et baculum pastoralem. Pro eo uero fuit responsum ad primum  quod prefato duci nequaquam communicauerat, nisi tantum in his que ad correctionem spectabant ipsius, ut uidelicet ab Ecclesie persecutione desistens, ad tua mandata rediret. Sed, etsi communicasset eidem in aliis, ex eo tamen esset non immerito excusandus quod idem dux per omnes ecclesias cathedrales Polonie fecerat nuntiari, priusquam in eum excommunicationis sententia promulgata fuisset, se ad sedem apostolicam appellasse. Unde merito potuit opinari quod non fuerit sententia supradicta ligatus, cum et adhuc super hoc controuersia uentiletur. Sed nec illud poterat magistro sepedicto nocere quod ante confirmationem receperat annulum et baculum pastoralem; cum non  hoc ex ambitione factum fuerit, sed cautela. Cum enim dux episcopatum consueuerit pro sua uoluntate conferre, insigniis huiusmodi assignatis, ad huiusmodi consuetudinem imo corruptelam potius abolendam super altare posita fuerunt insignia supradicta, ne ad illa dux manus extendens, electionem ipsam, que ibidem tunc primo celebrata regulariter fuerat, impediret: que postmodum magister exinde decano porrigente recepit, ne dux illa precipiens secundum consuetudinem sibi tradere niteretur abusum. Proposuit insuper dictus cantor quod cum electionis decretum nobis minime offerretur, petitioni huiusmodi annuere nullatenus debebamus. Ad quod altera pars respondit ex eiusdem S. confessione constare quod decretum confectum fuerat et  oblatum tibi apud Bononiam constituto, a quo ad nostrum examen fuerat idem negotium per appellationem delatum. Supradicti quoque Lambertus et Matthias iurati dixerunt quod uiginti unus ex canonicis Posnaniensibus qui presentes electioni consenserant, subscripserant in decreto; uno tantum excepto, qui recedens proposuit se nolle propter tuam offensam in capitulo remanere. Contra quod pars altera replicauit quod decretum huiusmodi nullius momenti exstitit, cum illo non fuerit sigillo munitum quod capitulum consueuit habere. Sed ad hoc pars aduersa respondit quod, etsi sigillo absque litteris uti consueuerit capitulum memoratum, quod non canonicorum sigillum sed potius iumentorum cauterium uidebatur, habito tamen ab ipsis ante  electionem de illo innouando tractatu, post electionem exstitit innouatum, et sic electionis decretum nouo sigillo postea munierunt.

His igitur et aliis intellectis que utrinque fuere proposita coram nobis, licet electio supradicta suspecta nobis quodam modo prima facie uideretur ex eo quod tuum ei fauorem impendere noluisti, presertim cum eo amplius in his et aliis disponamus fauorem tibi apostolicum exhibere quo promptius, propria quiete postposita, multis laboribus et periculis te exponis ob defensionem ecclesiastice libertatis, quia tamen cum Posnaniensi Ecclesia, que in electione predicta noua cepit libertate gaudere, benigne agere nos oportet, postquam probationibus et allegationibus fuit renuntiatum hinc  inde, admonitione multiplici imo districta iussione premissa, ut idem electus ad libertatem ecclesiasticam conseruandam assistere tibi studeat fideliter et deuote, de fratrum nostrorum consilio electionem ipsam sententialiter duximus confirmandam. Quocirca fraternitati tue per apostolica scripta mandamus quatenus eumdem electum deuote tibi obsequi cupientem habens ob nostram reuerentiam commendatum, circa eum tempore opportuno que ad tuum officium pertinent exsequaris. Nos enim tam Posnaniensi capitulo quam clero et populo ciuitatis et diecesis Posnaniensis nostris damus litteris in mandatis ut eidem tanquam electo suo reuerentiam et obedientiam exhibentes, eius intendant  salubribus monitis et mandatis.

Datum Laterani, XuI Kal. Augusti, anno quarto decimo.

In eumdem fere modum scriptum est super hoc capitulo Posnaniensi. Cum electionem, quam de dilecto filio magistro Paulo noscimini celebrasse, etc., usque nouo sigillo postea communistis. His igitur, etc., in eumdem fere modum, usque confirmandam Quocirca deuotioni uestre per apostolica scripta mandamus quatenus eidem tanquam electo uestro reuerentiam et obedientiam exhibentes, eius intendatis salubribus monitis et mandatis. Nos enim prefato archiepiscopo litteris nostris iniungimus ut eumdem electum deuote sibi obsequi cupientem habens ob nostram reuerentiam commendatum,  circa eum tempore opportuno que ad suum officium pertinent exsequatur.

Datum, ut in alia per totum.

In eumdem fere modum scriptum est clero et populo ciuitatis et diocesis Posnaniensis. Cum Posnanienses canonici electionem, etc., in eumdem fere modum ut in prima, usque confirmandam. Quocirca uniuersitati uestre per apostolica scripta mandamus quatenus eidem tanquam electo uestro, etc., sicut in secunda usque in finem.

Datum, etc.



XC. EPISCOPO SALIMBRIENSI, ET uARISIENSI ELECTO, ET THEODERICO CANONICO CONSTANTINOPOLITANO. Confirmatur electio episcopi, Nicomediensis. 


Tam ex litteris dilectorum filiorum capituli Nicomediensis Ecclesie quam karissimi in Christo filii nostri illustris Constantinopolitani imperatoris accepimus quod . . . eiusdem loci electo uiam uniuerse carnis ingresso, iidem capitulum conuenientes in unum, dilectum filium S. eiusdem ecclesie thesaurarium, sancti Spiritus gratia inuocata, elegerunt unanimiter in pastorem; sed, cum electionem ipsam a bone memorie patriarcha Constantinopolitano petierint confirmari, ipse nichil obiiciens quare id  fieri non deberet, eamdem confirmare penitus recusauit. Unde cum tam a predicto imperatore quam aliis exoratus ipsam huiusmodi adiecta conditione uoluerit postmodum confirmare ut sibi partem possessionum eiusdem ecclesie retineret, ipsi deliberatione prehabita id facere penitus recusantes, dictum S. ad sedem apostolicam destinarunt, electionem ipsam auctoritate postulantes apostolica confirmari. Quocirca discretioni uestre per apostolica scripta mandamus quatenus si electionem eamdem de persona idonea repereritis canonice celebratam, uos eam auctoritate nostra sublato cuiuslibet contradictionis et appellationis obstaculo confirmetis. Quod si non omnes. . . tu ea, frater episcope, cum eorum altero, etc.

 Datum Laterani, uII Kal. Augusti, pontificatus nostri anno quarto decimo.



XCI. FRATRIBUS MILITIAE TEMPLI DE AuENTINO. Confirmatur quedam transactio. 

Examinata causa que inter uos ex una parte ac dilectos filios abbatem et monachos Cripte ferrate ex altera super ecclesia Sancte Marie de Sorresco cum pertinentiis suis in nostra presentia uertebatur, testibus et instrumentis utrinque productis, tandem inter uos et eos compositio nobis mediantibus interuenit, ut uos ecclesiam memoratam cum omnibus ad ipsam spectantibus perpetuo habeatis  libere ac quiete, quibus abbas et monachi supradicti omni liti et petitioni cedentes remiserunt quodlibet ius, quin etiam concesserunt quod habere uidebantur in eis; ita quod uos triginta solidos Proueniensium senatus, census nomine, annuatim eisdem in festo Assumptionis beate Marie persoluatis in urbe. Nos igitur compositionem ipsam ab utraque parte sponte receptam auctoritate apostolica confirmantes eamdem decernimus inuiolabiliter obseruari. Nulli ergo. . . nostre confirmationis et diffinitionis, etc., usque incursurum

 Datum Laterani, Iu Non. Augusti, pontificatus nostri anno quarto decimo.



XCII. ABBATI ET MONACHIS CRIPTAE FERRATAE. Super eodem. 

Examinata causa que inter uos ex una parte ac dilectos filios fratres militie Templi de Auentino ex altera, etc., per totum ut in alia, usque interuenit, ut iidem fratres ecclesiam memoratam cum omnibus ad ipsam exspectantibus perpetuo habeant libere ac quiete, quibus uos omni liti et petitioni cedentes remisistis quodlibet ius, quin etiam concessistis quod habere uidebamini in eisdem; ita quod dicti fratres triginta solidos Proueniensium senatus, census nomine,  annuatim uobis in festo Assumptionis beate Marie persoluant in urbe. Nos igitur, etc., per totum ut in alia usque in finem.

Datum, ut in alia per totum.



XCIII. PATRIARCHAE GRADENSI, ET EPISCOPO CASTELLANO. De electione episcopi Durachiensis. 

Ex litteris dilectorum filiorum capituli Durachiensis accepimus quod bone memorie M. ipsorum archiepiscopo uiam uniuerse carnis ingresso, iidem, ne dicta ecclesia, que iamdudum per tempora ex defectu pastoris lapsum grauem senserat et ruinam, patris absentiam diutius deploraret, conuenientes in  unum, et Spiritus sancti gratia inuocata, dilectum filium A. Constantinopolitanum prepositum uenetiis existentem sibi elegerunt concorditer in pastorem, nobis humiliter supplicantes ut quia Constantinopolitana Ecclesia noscitur nunc uacare, a qua fuerat confirmationis gratia expetenda, et ipsam electionem confirmare auctoritate apostolica dignaremur, et electo faceremus munus consecrationis impendi. Quocirca fraternitati uestre per apostolica scripta mandamus quatenus inquiratis de ipsa electione diligentius ueritatem, et si eam inueneritis canonice de persona idonea celebratam, ipsam auctoritate nostra sublato appellationis obstaculo confirmetis, electo consecrationis munus postmodum impendentes.

 Datum Laterani, Iu Non. Augusti, anno quarto decimo.



XCIu. ARCHIEPISCOPO HERACLIENSI  , ET DECANO SANCTORUM QUADRAGINTA CONSTANTINOPOLITANO. De ablatis Ecclesie Sancte  Sophie restituendis. 

Dilecti filii capitulum Sancte Sophie ecclesie Constantinopolitane nostris auribus intimarunt quod nobilis uir comes Bertoldus  ac nobilis mulier   relicta Marchionis Montisferrati  et quidam alii Constantinopolitane ac Thessalonicensis diecesum quasdam possessiones ecclesie sue, de quibus ipsis debent necessaria ministrari, in ipsorum detinent preiudicium occupatas. Quocirca discretioni uestre per apostolica scripta mandamus quatenus detentores predictos ad restitutionem debitam detentorum, monitione premissa, per censuram ecclesiasticam appellatione remota cogatis. Testes autem qui fuerint nominati, etc., usque testimonium perhibere.

Datum Laterani, II Non. Augusti anno quarto decimo.



XCu. EBREDUNENSI ARCHIEPISCOPO, ET UTICENSI APOSTOLICAE SEDIS LEGATO ET REGENSI EPISCOPIS. De absolutione Roncelini. 


 Cum Roncelinus, qui habitu monachali reiecto Massiliensis ciuitatis dominium sibi temere usurparat, propter apostasiam, periurium, et incestum, nec non rapinas, et quedam alia dudum a nobis et postmodum a te, frater Regensis, et bone memorie magistro Milone notario nostro tunc apostolice sedis legatis excommunicatus exstiterit, tam ciuitate Massiliensi quam uniuersa terra ipsius ecclesiastico supposita interdicto, sano consilio tandem ductus, . . . . . . . nobili muliere dimissa, reiectum habitum reassumpserit humiliter et deuote, ac a te, frater Uticensis, excommunicationis et interdicti  sententias petierit relaxari, tu sufficienti ab ipso cautione recepta, in ciuitate Massiliensi relaxasti sententiam interdicti, eidem R. firmiter iniungendo ut per se ipsum uel per fidelem nuntium, si forsan infirmitate uel alia iusta causa personaliter ad nos accedere non ualeret, nostro se curaret conspectui presentare, apostolice benignitatis misericordiam petiturus. Qui humiliter tuis mandatis obtemperans, laborem subiit ad sedem apostolicam ueniendi; sed tam propter uiarum pericula quam propter in ualitudinem corporis prepeditus procedere non potuit ultra Pisas. Propter quod exinde dilectos filios P. de Montelauro Aquensem archidiaconum et cellarium monasterii Sancti uictoris et u. canonicum  Massiliensem procuratores suos ad nostram presentiam destinauit; per quos fuit nobis humiliter supplicatum ut et absolutionis beneficium dicto R. faceremus impendi, et patrimonii sui curam habere permitteremus eumdem, tam tuis, frater Uticensis, et metropolitani ac abbatis sui quam uenerabilis fratris nostri episcopi, capituli, ac militum, et uniuersi populi Massiliensis, necnon et aliorum quamplurium prelatorum nobis super hoc litteris presentatis, qui nos ad id triplici precipue ratione inducere satagebant. Cum enim nullus preter ipsum in domo sua masculus sit superstes, si terre sue hominibus,  qui eumdem sincerissime diligunt, non preesset, ecclesiis, piis locis, et aliis grauia possent dispendia prouenire. Cum etiam multas uiolentias commiserit et rapinas, et magna subierit hactenus onera debitorum, si prohiberetur eidem prouisio terre sue, uix quisquam inueniretur qui satisfaceret de predictis, et multi multipliciter, non absque graui scandalo, suis iustitiis fraudarentur. Quoniam igitur sacrosancta Romana Ecclesia nulli humiliter redeunti gremium suum claudit, nos illius exemplo qui non uult mortem peccatoris, sed potius ut conuertatur et uiuat, cum maius gaudium sit angelis Dei super uno peccatore penitentiam agente quam super nonaginta nouem iustis qui se credunt penitentia non egere, de iam dicti R. penitentia  exsultantes, qui diu fuerat in uanitatibus seculi euagatus, uenerabili fratri nostro Pisano archiepiscopo dedimus in mandatis ut ipsi iuxta formam ecclesie beneficium absolutionis impendat, et iniungat eidem ut mandatis uestris humiliter pareat que super predictis ipsi duxeritis facienda. Porro super patrimonii sui cura ita duximus ex benignitate apostolica prouidendum, ut idem R. cum comparticipibus suis prius diuidat totam terram infra ciuitatem et extra, et de portione que ipsum de iure continget, cum abbatis sui conniuentia et assensu eidem cenobio alia congrua portio designetur, de residuo uero cum uestro et eiusdem abbatis consilio pro predictorum omnium satisfactione disponat prout melius uidebitur expedire. Portionis uero monasterio  designande prouisio, propter necessitatem urgentem et euidentem utilitatem, eidem R. a suo committatur abbate; ita quod ipse ob gratiam sibi factam noue conuersationis studio se reddere studeat omnibus gratiosum, tam in habitu quam in aliis nichil prorsus attentans contra monasticam honestatem. Quocirca fraternitati uestre per apostolica scripta mandamus quatenus iuxta formam prescriptam in ipso negotio sublato appellationis obstaculo procedatis, contradictores censura ecclesiastica compescendo.

Datum Laterani, II Non. Augusti, pontificatus nostri anno quarto decimo.



XCuI. PISANO ARCHIEPISCOPO. Super eodem. 


Cum Roncelinus etc., ut in alia, usque a nobis et postmodum a uenerabili fratre nostro Regensi episcopo et bone memorie magistro Milone notario nostro, etc., usque humiliter et deuote, ac a uenerabili fratre nostro Uticensi episcopo apostolice sedis legato excommunicationis et interdicti sententias petierit relaxari, memoratus legatus sufficienti ab ipso cautione recepta in ciuitate Massiliensi relaxauit sententiam interdicti, eidem R. firmiter iniungendo,  etc., usque petiturus. Qui humiliter legati mandatis obtemperans, etc., per totum ut in alia, usque permitteremus eumdem tam supradicti legati et metropolitani ac abbatis sui, etc., per totum ut in alia, usque in uanitatibus seculi euagatus, fraternitati tue per apostolica scripta mandamus quatenus ipsi iuxta formam ecclesie beneficium absolutionis impendas, et iniungas eidem ut mandatis uenerabilis fratris nostri Ebredunensis archiepiscopi ac dictorum Uticensis et Recensis episcoporum, quibus super hoc dirigimus scripta nostra, humiliter pareat que super predictis ei duxerint facienda.

Datum, ut in alia per totum.



XCuII. CAPITULO SANCTAE SOPHIAE  , AC UNIuERSIS PRAELATIS CONuENTUALIUM ECCLESIARUM CONSTANTINOPOLITANARUM. De electione patriarche Constantinopolitani. 


Per litteras uestras, filii Prelati, nostro nuper apostolatui reserastis quod bone memorie Thoma  patriarcha Constantinopolitano apud Thessalonicam extrema egritudine laborante, uos, ne circa patriarche substituendi electionem uobis preiudicium fieret metuentes, in ecclesia Sancte Sophie, decano et canonicis eiusdem presentibus, nostre constitutionis authenticum, quod super forma electionis in Constantinopolitana ecclesia celebrande a nobis dudum obtentum fuerat, perlegistis; sed  cum propter quorumdam canonicorum absentiam certum recipere nequiueritis tunc responsum, auctoritate studuistis apostolica prohibere ne super electione in uestrum preiudicium siue contra mandati nostri tenorem aliquid fieret, ad sedem apostolicam appellantes; cumque die tertia pro recipiendo responso, prout condictum fuerat, uenissetis, multitudinem uenetorum in eadem ecclesia inuenistis tam in stallis quam circa altare irreuerenter armatam, et eis qui electioni se uenetorum opponerent, membrorum truncationem ac mortem non absque multis clamoribus intentantem. uobis autem exspectantibus deforis, quedam uenetorum canonicorum pars prosiliens subito de conclaui, ubi fuerant obserati, nonnullis ex canonicis aliis recedentibus a consilio  eorumdem, decanum eiusdem ecclesie nominauit. Quod uos extrinsecus positi sentientes, electioni huiusmodi studuistis contradicere iuxta posse, in crastino appellationem prius ad nos interpositam coram Constantinopolitani cleri multitudine innouando. Postmodum uero tres personas, uidelicet uenerabilem fratrem nostrum Cremonensem episcopum et dilectos filios Petrum tituli Sancti Marcelli presbyterum cardinalem  et magistrum Robertum de Corzon canonicum Parisiensem, unanimiter  nominantes, easdem a sede apostolica postulastis ut earum aliqua iuxta nostre uoluntatis arbitrium preficeretur ecclesie memorate. Cum autem nuper utriusque partis procuratoribus propter hoc ad sedem apostolicam constitutis super electione ac postulationibus memoratis inquisissemus plenius ueritatem, licet ex parte uestra, filii capitulum, propositum fuerit quod prius quam statutum apostolicum uobis ostensum aut aliqua prohibitio facta fuerit, tractatus habitus fuerat super predicti electione decani, que nondum exstiterat publicata, quia nobis constitit euidenter electionem ipsam a uobis, filii capitulum, post statutum apostolicum uobis ostensum et appellationem ad nos legitime interpositam, quibusdam exclusis atque contemptis qui uolebant  et debebant pariter interesse, minus canonice celebratam, ut de ceteris que tam contra electionis processum quam contra personam electi fuere proposita taceatur, et ad postulationes prefatas a uobis, filii prelati, inconsulte processum, tam illam quam istas de fratrum nostrorum consilio duximus reprobandas, deuotioni uestre per apostolica scripta districte precipiendo mandantes quatenus omni uitio simultatis exploso, tam loco quam uoto conuenientes in unum, et sancti Spiritus gratia inuocata, talem uobis personam eligatis canonice in pastorem que scientia, uita et fama prepollens, tanto congruat oneri et honori, ut uestris parcatis laboribus et expensis, et apostolicum uobis fauorem ex hoc ualeatis plenius comparare, pro certo scientes quia si uel  persona non esset idonea uel forma canonica, nos defectum uestrum auctoritate apostolica suppleremus.

Datum Laterani, Non. Augusti, anno quarto decimo



XCuIII. EPISCOPO ZARATONIENSI ET DECANO THEBANO, ET CANTORI DAuALIENSI. Delegat inquisitionem contra episcopum Neopatrensem. 

Dilecti filii decanus et capitulum Neopatrensis Ecclesie nobis denuntiando monstrarunt quod uenerabilis frater noster . . . eorum archiepiscopus, antequam ad dignitatis apicem ascendisset, licet esset in sacerdotali officio constitutus, comam tamen nutriens,  contra Latinos in Grecorum auxilium cum Arguro quondam Corinthi Domino tanquam laicus pariter arma sumpsit, et circa eumdem in militis officio per annum et amplius seruiens, nonnullos Latinos dicitur occidisse. uerum cum postmodum per electionem quorumdam canonicorum, qui eiusdem flagitia penitus ignorabant, adeptus fuit regimen Ecclesie memorate, abiecta pene penitus modestia pastorali, neglexit prorsus consulere fame sue; sed ipsam potius euacuans uiuendo peruerse,  contemnit tanquam hereticus celebrare ac audire diuina, nec, ut tenetur, per se ipsum horas canonicas Deo reddit, nec coram eo ipsas facit per ministros Ecclesie decantari, bona ipsius ecclesie dilapidans enormiter pro sue uoluntatis arbitrio et deuastans. Preter hec autem, cum in presentia bone memorie Thome Constantinopolitani patriarche prestitisset astantibus pluribus corporaliter iuramentum quod tam possessionum quam prouentuum ipsius ecclesie portionem, per eumdem patriarcham sententialiter adiudicatam eisdem, ipsos permitteret pacifice possidere, nec super ea eosdem aliquatenus molestaret, ipse suis peruersitatibus uolens iniquitatum cumulum aggregare, dicto patriarcha carnis debitum exsoluente, prefatos canonicos  eadem portione auctoritate propria spoliauit, contra iuramentum proprium temere ueniendo. Insuper etiam idem archiepiscopus quemdam monachum in habitu monachali et quemdam alium sacerdotem, quem ad presbyteratus officium fecerat promoueri, et tres alios laicos homines ecclesie supradicte per quosdam seruientes suos suspendio iussit tradi, funem qua iidem exstiterunt suspensi eisdem seruientibus manu propria tribuendo, et ipsos compellendo ad hoc flagitium in salutis sue dispendium et scandalum plurimorum. Unde nobis dicti canonici humiliter supplicarunt ut ad excessus huiusmodi corrigendos manus nostras apponere dignaremur. Nolentes igitur hec, si uera sunt, conniuentibus oculis  pertransire, qui nedum arbores exstirpare inutiles, uerum etiam plantare fructiferas in dominico agro tenemur, discretioni uestre per apostolica scripta mandamus quatenus inquiratis super premissis diligentissime ueritatem, et que inueneritis fideliter redigentes in scriptis, ea nobis sub sigillis uestris transmittatis inclusa; ut per uestram relationem instructi, securius in his procedere ualeamus. Quod si non omnes . . . tu, frater episcope, cum eorum altero, etc.

Datum apud Cryptam ferratam, XII Kal. Septembris, pontificatus nostri anno quarto decimo.



XCIX. ABBATI ET CONuENTUI DE FLORE. Confirmatur eis Ecclesia Calabromarie. 


Inter uos et monachos Curacenses super Ecclesia Calabromarie, quam ipsi cum suis pertinentiis ad suum monasterium de iure spectare dicebant et a uobis minus licite detineri, diu est questio agitata, sed tandem uenerabilibus fratribus Squillacensi et Marturano episcopis et dilecto filio abbati Sambucine de consensu partium a nobis sub hac forma commissa, ut partibus conuocatis audirent hinc inde proposita, et usque ad calculum diffinitiue sententie appellatione postposita procedentes, si de partium uoluntate existeret, causam ipsam fine debito terminarent, alioquin eamdem sufficienter instructam sub sigillis suis nobis transmittere procurarent, prefigentes partibus terminum competentem  quo se nostro conspectui presentarent sententiam recepture. Partibus igitur in ipsorum presentia constitutis, proposuerunt Curacenses monachi coram ipsis quod cum ipsi pro notitia mutua et caritate fraterna quam cum abbate ac monachis Calabromarie habuerant, eisdem abbati et monachis penuria laborantibus opportuna frequenter subsidia ministrassent, demum eodem abbate defuncto, economus eiusdem et monachi, tum quia eorum monasterium collapsum erat in rebus temporalibus, tum quia ob paucitatem eorum illud per ipsos regi non poterat opportune, dictum monasterium, quantum eisdem licuit, obtulerunt cellario Curacensi, recipientes ab ipsis postmodum per eorum economum tam indumenta, calceamenta,  corrigas, quam etiam alia necessaria, preter uictum, qui suppetebat eisdem monachis competenter. Sed quia id sibi absque regis consensu, quem asserebant patronum ipsius ecclesie principalem, ad uindicandum prorsus ipsam ecclesiam sufficere non credebant, karissimi in Christo filii nostri Frederici Sicilie regis illustris priuilegium per manus uenerabilis fratris nostri Gualteri de Palearia regni Sicilie cancellarii super eadem ecclesia impetrarunt, confirmationem capituli Sancte Seuerine, in cuius diecesi dictum monasterium est constructum, super eodem per litteras post obtenta. Insuper etiam adiecerunt ipsi monachi Curacenses quod metropolitanus eorum, uidelicet archiepiscopus  Sancte Seuerine, secundo die post consecrationem suam factum prefati capituli et dictam eisdem ecclesiam confirmauit, ipsis exinde priuilegio assignato. Et cum hec omnia per testes ab eis sint sufficienter probata, super proprietate ecclesie memorate proponebant suam his plenius intentionem esse fundatam. Preter hec autem Curacenses ipsi aduersus uos etiam intentarunt quod cum uobis in his omnibus suum consilium propalarint, et uos super narratis fraternum eisdem auxilium et consilium promiseritis impensuros, uestre postmodum promissionis obliti, ad nobilem uirum Petrum Guiscardi, qui erat illius terre dominus, accedentes, monasterium illud ab eo concedi uobis cum instantia postulastis. Sed cum idem id uobis  primitus denegasset, interuentu coniugis sue tandem beniuole annuit uotis uestris. Eo itaque sic obtento, iamdicte Sancte Seuerine canonicos pro ipsa uobis ecclesia conferenda precibus propulsastis. Super quo licet emisse preces, pro eo quod electus eorum erat apud sedem apostolicam constitutus, a principio frustrarentur, comminationibus tamen eiusdem nobilis de propriis eis auferendis uxoribus, cum sint Greci, sibi acriter intentatis, ipsam uobis ecclesiam iidem postremum confirmauerunt inuiti. Post hec uero prenominato electo a sede apostolica redeunti extra sedem propriam occurristis, predictam ab eo ecclesiam petituri. Sed cum repulsam pateretur uestra petitio in hac parte, pro eo quod idem electus nondum sedem propriam  uisitarat, per impressionem tandem et uiolentiam nobilis memorati predictam uobis ecclesiam compulsus est confirmare. Ad hec autem uos in nostra presentia respondistis econtra quod licet ecclesia ipsa per economum et monachos supradictos concessa fuisset monasterio Curacensi, prout ipsius monachi astruebant, concessionem talem his rationibus dicebatis penitus non tenere; tum quia per illos eadem facta fuerat qui persone non exstiterant principales, ecclesia tunc uacante; tum etiam quoniam longe ante per Kirolum quondam dicti loci Calabromarie abbatem, de consensu et uoluntate suorum fratrum, tempore bone memorie Ioachim  primi abbatis uestri, dicta ecclesia uobis concessa fuerat, et post ipsius Kiroli obitum per  eiusdem monachos ipsius concessio exstiterat pluries innouata, processu temporis, primo quidem capituli, et secundo electi confirmationibus accedentibus, non per impressionem uel uiolentiam nobilis antedicti, sed potius mera eorum et libera uoluntate, assignando nichilominus rationes quod priuilegium antedictum Curacensibus non suffragaretur in aliquo, quia predicta concessio, que facta fuerat minus iuste, per illud non intelligitur rationabiliter confirmata; maxime cum notam expresse contineat falsitatis, cum legatur in ipso quod Panormi per manus iam dicti cancellarii eo tempore datum fuerit quo idem utique non Panormi sed alibi longe a Panormo manebat, et rex, cuius auctoritate  fieri uidebatur, tunc temporis non custodiretur ab ipso, sed a Guillelmo Capparone temere teneretur, qui etiam uerum sigillum detinebat ipsius  . Ad excusandum nempe priuilegium supradictum premissis pars monachorum Curacensium replicando respondit quod, cum dictus cancellarius a clare memorie Constantia imperatrice ordinarius totius regni et regis administrator exstiterit constitutus, id potuit facere ipsius regis auctoritate licenter, utpote qui uices gerebat regias in hac parte. Insuper etiam Curacenses monachi addiderunt quod, etsi dictum priuilegium per manus cancellarii ob premissa obtinere non posset robur debite firmitatis, censeri debebat ualidum pro eo quod dictus rex illud ex certa scientia postmodum  confirmauit, cum ratihabitio retrotrahatur et mandato comparetur iuxta legitimas sanctiones; nichilominus proponentes quod, et si neutrum priuilegiorum deberet legitimum iudicari, ultimum debebat eis sufficere, quod idem rex, postquam uxorem reduxit, super eadem ecclesia concessit monasterio Curacensi. Ceterum pars uestra ex aduerso respondit quod, si confirmationem aliquam obtinuerunt de priuilegio supradicto monachi Curacenses, ipsa nullius erat roboris uel uigoris; quia, cum ipsum priuilegium a principio irritum exstitisset, rata esse non poterat obtenta taliter confirmatio;  super eo assignantes talem de priuilegio ultimo rationem quod de ipso non emolumentum sed penam deberent ipsi monachi potius reportare, quia, cum iam questio ipsius ecclesie ad nostrum fuerit examen deducta, petierunt sibi rem litigiosam per potestatem secularem concedi seu etiam confirmari. Contra confirmationem autem seu concessionem archiepiscopi allegastis quod rem a uobis possessam, et ab eodem etiam confirmatam, ipse illis concedere uel confirmare non debuit; maxime postquam in litem deducta exstitit, et ad censuram examinis nostri perlata. Unde concessio uel confirmatio huiusmodi nullius debebat censeri ualoris. Propter que super ecclesia supradicta silentium imponi Curacensibus monachis et  ab ipsorum impetitione absolui penitus petebatis. Cum uero dicti iudices super cause meritis adinuicem discordarent, et partes causam ipsam nostro potius quam eorum optarent iudicio terminari, tam ipsam causam quam partes cum rationibus que pertinebant ad eam iuxta mandati nostri tenorem ad nostram presentiam remiserunt. Demum itaque dilectis filiis Nicolao Curacensi et Hugone priore Sancti Georgii et Ioseph uestris monachis nostro conspectui presentatis, et que acta fuerant coram iudicibus supradictis et rationes alias nobis exponere procurantibus, nos illis diligenter auditis et perspicaciter intellectis, uos ab impetitione Curacensium super eadem Ecclesia per diffinitiuam sententiam  prorsus absoluimus, eisdem super ipsa perpetuum silentium imponentes; presertim cum illis regulam et institutionem Cisterciensis ordinis ab ipsa monasterii fundatione professis, absque superioris dispensatione non exstiterit ad obtinendum sic ecclesiam laborare. Nulli ergo . . . diffinitionis infrigere, etc., usque incursurum.

Datum apud Cryptam ferratam, II Kal. Septembris, pontificatus nostri anno decimo quarto.



C. ARCHIEPISCOPO ET DECANO ET CANTORI CUSENTINIS. Super eodem. 

Inter dilectos filios abbatem et conuentum de  Flore ac monachos Curacenses super Ecclesia Calabromarie, quam ipsi cum suis pertinentiis, etc., in eumdem fere modum ut in alia usque laborare. Quocirca discretioni uestre per apostolica scripta mandamus quatenus quod a nobis est sententialiter diffinitum, uos per censuram ecclesiasticam sublato cuiuslibet contradictionis et appellationis obstaculo faciatis inuiolabiliter obseruari. Quod si non omnes . . . tu ea, frater, archiepiscope, cum eorum altero, etc.

Datum, ut in alia per totum.



CI. NOBILI uIRO C. IUDICI TURRITANO. Aduersus Ottonem imper. Sicilie inhiantem. 


Cum Pisani contra prohibitionem et excommunicationem nostram Ottoni dicto imperatori ad impugnandum regnum Sicilie, quod ecclesie patrimonium esse dignoscitur, naualem exercitum destinarint, et sit tibi et aliis Sardinie principibus sollicite precauendum ne si forsan contra uos uel aliquem uestrum, paci quorum inuident et quieti, uellent aliquid machinari, uos inueniant imparatos, nobilitatem tuam monemus et exhortamur attentius, per apostolica scripta precipiendo mandantes quatenus si dicti Pisani Sardiniam ingredi attentarint,  tu ipsis una cum aliis magnatibus Sardinie totis uiribus resistere non omittas. De terra uero Galuari quam tenes, nullum cum Pisanis uel aliis sine nostro speciali mandato contractum inire presumas.

Datum apud Cryptam ferratam, III Non. Septembris, pontificatus nostri anno decimo quarto.

In eumdem fere modum scriptum est nobili uiro Hugoni de Basso usque non omittas.

Datum, ut in alia per totum.



CII. TURRITANO ET ARBORENSI ARCHIEPISCOPIS. Quod consilium tribuant iudici Calaritano. 

Fraternitati uestre presentium auctoritate mandamus quatenus auditis his que dilectus filius nobilis  uir W. iudex Calaritanus super negotio Arborensi uobis duxerit proponenda, et pensatis prudenter circumstantiis rerum et personarum, temporum et locorum, salutare sibi consilium auctoritate apostolica tribuatis.

Datum, ut in alia.



CIII. TURRITANO ARCHIEPISCOPO. De matrimonio eiusdem iudicis. 

Dilectus filius nobilis sir W. Calaritanus iudex petitorio nobis oblato suggessit quod inter ipsum et nobilem mulierem G. filiam comitis Guidonis, quam duxerat in uxorem, illa consistit linea parentele  que inter eos legitimum existere coniugium non permittit. Unde nobis humiliter supplicauit ut super hoc apostolico dignaremur ei suffragio prouidere. Quocirca fraternitati tue per apostolica scripta mandamus quatenus assumptis uenerabili fratre nostro Arborensi archiepiscopo et alio uiro prudente quem dicta mulier duxerit eligendum, audias causam cum illis uel eorum altero, si ambo nequiuerint uel noluerint interesse, et eam appellatione remota canonico fine decidas, faciens quod decreueris per censuram ecclesiasticam firmiter obseruari. Quod si prefata nobilis infra terminum quem duxeris prefigendum tibi neglexerit coniudicem  assignare, tu nichilominus secundum formam prescriptam in causa procedas; presertim si carnalis commistio, sicut accepimus, inter eos non fuerit subsecuta.

Datum, ut in alia.



CIu. HIEROSOLYMITANO PATRIARCHAE APOSTOLICAE SEDIS LEGATO. De causa Comestabuli regni Cypri. 

Graui nobis dilectus filius nobilis uir G. Montis-Beliardi regni Hierosolymitani comestabulus conquestione monstrauit quod cum ipse carissimum in Christo filium nostrum Hugonem Cypri regem illustrem  et regnum eius sicut baiulus fideliter custodierit, idem rex, postquam ad legitimam peruenit etatem, ipsi pro bonis mala retribuens, eumdem et suos, licet in ipsum defectum aliquem non inuenerit, sine iudicio curie a regno eius eiecit, et sibi abstulit terram suam. Licet autem dictus nobilis uiribus, sicut asserit, ius suum recuperare potens existat, ob reuerentiam tamen apostolice sedis et terre sancte necessitatem, cui ex hoc posset periculum imminere, uiribus adhuc uti noluit contra eum, sed potius ratione. Quocirca fraternitati tue per apostolica scripta mandamus quatenus dictum regem efficaciter moneas et prudenter inducas ut pro reuerentia apostolice sedis et nostra necnon terre sancte subsidio, in quo idem nobilis strenue  proponitur laborare, ipsum in gratiam suam recipiens, sine difficultate sibi restituat iura sua; iniungendo nichilominus nobili memorato ut eidem regi seruitium exhibeat et honorem. Licet autem non intelligamus ad presens super hoc aliud expressius iniungendum, tibi tamen, de quo plene confidimus, uices nostras duximus committendas ut preuia ratione procedas sicut prouidentia dictauerit procedendum.

Datum Laterani, uIII Kal. Octobris



Cu. PATRIARCHAE ANTIOCHENO. De reuocanda uxore O. de De Impera 

 Querelam dilecti filii nobilis uiri O. de Dempera  recepimus continentem quod, licet ipse nobilem mulierem E. sororem karissimi in Christo filii nostri Hugonis Cypri regis illustris legitime duxerit in uxorem, et inter eos matrimonium consummatum exstiterit commistione carnali, nobilis tamen uir R. nepos illustris regis Armenie sibi eamdem illicite copulans, in anime sue periculum ipsam detinere presumit. Quocirca fraternitati tue per apostolica scripta mandamus quatenus partibus conuocatis audias causam, et si de partium fuerit uoluntate, ipsam canonico fine decidas; alioquin inquisita super his plenius ueritate, nobis eam fideliter  nuntiare procures, ut de uultu nostro iudicium prodeat equitatis.

Datum Laterani, uIII Kalend. Octobris.



CuI. PRIORI ET FRATRIBUS SANCTI BARTHOLOMAEI DE TRISULTO CARTHUSIENSIS ORDINIS TAM PRAESENTIBUS QUAM FUTURIS EREMITICAM uITAM PROFESSIS IN PERPETUUM. De confirmatione priuilegiorum. 

uinea culture celestis, in qua manu diuina Carthusiensis est ordo plantatus, ita iam palmites suos longe lateque diffudit flores producentes et fructus  uberes ac suaues ut eorum delectati fragrantia decreuerimus iuxta nos ipsius desiderabile germen habere, non solum ut eius intercessionibus apud Dominum efficacius adiuuemur, uerum etiam ut ipse ordo ex apostolice sedis uicinitate familiarius sibi iungatur in uisceribus caritatis. Unde nos ecclesiam Sancti Bartholomei de Trisulto iamdudum ordini uestro concessimus, facientes ibidem construi monasterium secundum ipsius ordinis instituta. uestris igitur iustis precibus annuentes, prefatum Sancti Bartholomei monasterium, in quo diuino estis obsequio mancipati, sub beati Petri et nostra protectione suscipimus et presentis scripti priuilegio communimus. In primis siquidem statuentes ut eremiticus ordo, qui secundum Deum et institutionem  Carthusiensium fratrum in eodem loco per nos institutus esse dignoscitur, perpetuis ibidem temporibus inuiolabiliter obseruetur. Preterea quascunque possessiones, quecunque bona idem monasterium inpresentiarum rationabiliter obtinet, aut in futurum, etc., usque consistant. Terminos autem qui domui uestre prouide sunt statuti, auctoritate apostolica confirmamus. Qui profecto sunt hi, uidelicet Riuus ueniens de Guarcino usque dum iungitur flumini Colopardi apud Sanctum Calixtum de Antonna, inde tenditur circumeundo per Sanctum Gregorium de Obscurano, per Lauacellum, per Sanctum Aegidium de colle, per collem de Arella, inde descenditur ad riuum uallis ex parte Casemarii, ad  ecclesiam Sancte Marie de Macena. Ibi ex altera parte uallis incipiunt quedam montana usque contra Petrammalam peruenientia per hec loca, uidelicet Sanctum Ioannem de Pratellis, Sanctum Angelum de Mortaria, uallem Fraxinorum. A Petramala itur circumeundo per montana usque dum uenitur ad Campum uanum supra Guarcium; et inde descenditur per uallem citra Guarcinum usque ad riuum eiusdem castri in principio nominatum. Ad instar quoque felicis memorie Celestini pape predecessoris nostri, qui capitula subsequentia ordini uestro concessit, sicut in eius priuilegio nos ipsi perspeximus contineri, auctoritate apostolica interdicimus et sub interminatione anathematis prohibemus ne quis infra predictos terminos domus uestre hominem  capere, furtum seu rapinam committere, aut ignem apponere, uel homicidium perpetrare audeat, aut homines uenientes ad domum uestram uel redeuntes, ab ea quomodolibet perturbare, ut ob reuerentiam Dei et domus uestre infra prefatos terminos non solum uos et fratres uestri, sed etiam alii plena pace gaudeant et quiete. Liceat quoque uobis clericos uel laicos liberos et absolutos e seculo fugientes ad conuersionem uestram recipere, et eos absque ullius condradictione in uestro collegio retinere. Prohibemus insuper ut nulli fratrum uestrorum post factam in eodem loco professionem absque licentia sui prioris fas sit de claustro uestro discedere. Discedentem uero absque litterarum communium cautione nullus audeat retinere. Sane  laborum uestrorum quos propriis manibus uel sumptibus colitis, siue de uestrorum animalium nutrimentis, nullus a uobis, etc., usque presumat. Adiicientes quoque statuimus ut infra dimidiam leugam a terminis possessionum uestrarum nulli religioso liceat quodlibet edificium de nouo construere uel possessiones acquirere sine uestro consensu uel Romani pontificis licentia speciali. Consecrationes uero altarium seu basilicarum, ordinationes clericorum uestrorum qui ad sacros ordines fuerint promouendi, a diecesano suscipiatis episcopo communionem et gratiam apostolice sedis habente, si ea uobis gratis et absque prauitate aliqua uoluerit exhibere. Alioquin liceat uobis quemcunque malueritis catholicum adire antistitem, qui nimium nostra fultus  auctoritate uobis quod fuerit postulatum impendat. Insuper auctoritate apostolica inhibemus ne diecesanus episcopus uel alia quecunque persona uos ad synodos uel conuentus ire forenses, seu iudicio seculari de uestra propria substantia uel possessionibus uestris subiacere compellat, nec ad domum uestram non uocatus ratione ordinis celebrandi, causas tractandi, uel aliquos publicos conuocandi conuentus uenire presumat, nec regularem electionem uestri prioris impediat, aut de instituendo uel remouendo eo qui pro tempore fuerit contra statuta Carthusiensis ordinis se aliquatenus intromittat. Porro si diecesanus episcopus uel alii ecclesiarum rectores in monasterium uestrum, etc., usque  decernimus irritandam; nec littere ille habeant firmitatem quas tacito nomine Carthusiensis ordinis contra tenorem apostolicorum priuilegiorum constiterit impetrari. Statuimus etiam ut propter interdictum terre commune monasterium uestrum, excommunicatis et interdictis exclusis, a diuinis non cogatur officiis abstinere. Obeunte uero te nunc eiusdem loci priore, etc., usque profutura. Salua sedis apostolice auctoritate. Si qua igitur in futurum, etc. Cunctis autem eidem loco, etc. usque in finem.

Datum Laterani per manum Ioannis Sancte Marie in Cosmidin diaconi cardinalis S. R. E. cancellarii II Kal. Octobris, indictione XIu, Incarnationis Dominice anno 1211, pontificatus uero domini Innocentii pape III anno quarto decimo.



CuII. PRIORI ET FRATRIBUS CARTHUSIENSIBUS De presbytero qui causauit aborsum. 


 Sicut ex uestrarum tenore perpendimus litterarum, cum quidam presbyter uestri ordinis, qui prius fuerat niger monachus, quamdam mulierem pregnantem, cum qua contraxerat consuetudinem inhonestam, et que asserebat se concepisse ab eo, per zonam arripuerit quasi ludens, ipsa postmodum mulier sic ex eo se asserit fore lesam quod occasione huiusmodi abortiuit. Propter quod idem presbyter proborum uirorum usus consilio, se ipsum duxit ab altaris ministerio sequestrandum. Quare  nobis humiliter supplicastis ut cum eo misericorditer agere dignaremur. Nos uero deuotioni uestre insinuatione presentium respondemus quod, si nondum erat uiuificatus conceptus, poterit ministrare; alioquin ab altaris officio  debet abstinere.

Datum Laterani, Iu Non. Octob. pontificatus nostri anno quarto decimo.



CuIII. UNIuERSIS ARCHIEPISCOPIS ET EPISCOPIS AD QUOS LITTERAE ISTAE PERuENERINT. De terminandis pacifice litibus Carthusiensium et Cisterciensium. 

 Cum inter omnes religiosos nostri temporis uiros Cisterciensis et Carthusiensis ordinum fratres magna per Dei gratiam polleant honestate, si quam forsitan inter eos, humani generis inimico disseminante zizania, materia litis exoritur, per quam apud eos sancte quietis otium perturbetur, nos, qui puritatem religionis ipsorum feruenti caritate zelamur, non possumus non moueri, scientes quod contentiones huiusmodi, a suo proposito aliene, religionis maculant puritatem, cum secundum Apostolum seruum Dei non oporteat litigare. Ut igitur diabolice fraudis astutia que, ut in eis religionem commaculet, lites suscitat inter ipsos, per apostolice sollicitudinis studium celeriter elidatur, uniuersitati uestre per apostolica scripta mandamus quatenus,  cum in diecesibus uestris aliqua fuerit inter eos materia litis exorta, uos sine mora partes uestras interponatis ad pacem inter eos amicabiliter reformandam. Quod si forsan hoc modo prouenire non poterit, sine sumptu et strepitu causam inter eos mediante iustitia terminetis, facientes quod decreueritis per censuram ecclesiasticam sublato cuiuslibet contradictionis et appellationis obstaculo firmiter obseruari.

Datum Laterani, Iu Non. Octobris, pontificatus nostri anno quarto decimo



CIX. CHARISSIMO IN CHRISTO FILIO NOSTRO HENRICO ILLUSTRI CONSTANTINOPOLITANO IMPERATORI. Ut castrum de Situm restituat Templariis. 


 Graue gerimus et molestum quod, cum tu et alii crucesignati ad hoc debueritis circa captionem et detentionem imperii Romanie intendere principaliter ut per illud subueniretis commodius terre sancte, tu non solum eidem nullum curasti adhuc subsidium ministrare, uerum etiam fratribus militie Templi, qui pro ipsius terre defensione totis uiribus elaborant, infers molestias et iacturas, castrum de Situm super Rauenica cum pertinentiis suis ipsis auferens pro tue arbitrio uoluntatis. Et licet iam  sepe pro restitutione ipsius tibi direxerimus scripta nostra, tu tamen preces nostras pertransisti hactenus aure surda, prout debueras non attendens quam benigne ac efficaciter tuas preces curauerimus exaudire, quantumue nostrum auxilium tibi fuerit hactenus opportunum: quod si tibi forsan, tua promerente duritia, duxerimus subtrahendum, experimento cognosces quantum tibi utile fuerit, quantumue subtractum afferat detrimentum. Quocirca serenitatem tuam rogamus atque monemus et exhortamur in Domino quatenus castrum prefatum cum pertinentiis eius sine difficultate restituas fratribus antedictis et nullam super eo de cetero ipsis molestiam inferas uel grauamen.  Alioquin, cum eis ulterius nolimus, sicuti nec debemus, in suo iure deesse, qui sumus omnibus in iustitia debitores, pro certo cognoueris quod super hoc officii nostri debitum exsequemur.

Datum Laterani, III Non. Octobris, pontificatus nostri anno quarto decimo.



CX. THEBANO CAPITULO. Confirmat remissionem crustice. 

Ex parte uestra fuit propositum coram nobis quod, cum uos nobilibus uiris Oddoni de Roca domino Atheniensi et G. nepoti eius trecenta uiginti hyperpera et amplius teneremini nomine crustice reddere annuatim, dictus Oddo medietatem ipsius  crustice pertinentem ab ipsum uobis pia liberalitate remisit; pro remissione uero medietatis alterius prefato G. quingenta hyperpera soluere certo termino promisistis. Unde cum nobilis uir Gaufridus princeps Achaie, ad quem ratione feudi dicta crustica pertinebat, remissionem huiusmodi liberaliter acceptarit, nobis humiliter supplicastis ut remissionem eamdem dignaremur uobis auctoritate apostolica confirmare. Nos igitur uestris precibus inclinati, remissionem crustice memorate, sicut pie ac prouide facta est, et in authenticis inde confectus plenius continetur, auctoritate apostolica confirmamus et presentis scripti patrocinio communimus.  Nulli ergo . . . nostre confirmationis, etc., usque incursurum.

Datum Laterani, Kal. Octobris pontificatus nostri anno quarto decimo.



CXI. ARCHIEPISCOPO ET DILECTIS FILIIS DECANO ET T. CANONICO THEBANIS. Eiusdem argumenti cum epistola 155 libri XIII.

uenerabiles fratres nostri Daualiensis et Cardicensis episcopi per suas nobis litteras intimarunt quod, cum causam que super domo de Iheracomite ac rebus aliis ualentibus duo millia sexcenta et decem et octo hyperpera inter dilectos filios fratres militie Templi ex parte una et uenerabilem fratrem nostrum Patracensem archiepiscopum ex altera  uertebatur, eis et dilecto filio Nazarocensi  electo duxerimus committendam, ipsi, cum idem electus eis commiserit uices suas, et eisdem constiterit plenius predictos fratres rebus prefatis fuisse contra iustitiam spoliatos, possessionem earum salua questione proprietatis, de prudentum uirorum consilio sententialiter adiudicarunt eisdem, et condemnantes prefatum archiepiscopum in moderatis expensis, in eos qui presumerent eorum sententie contraire excommunicationis sententiam promulgarunt. Quocirca discretioni uestre per apostolica scripta mandamus quatenus predictas sententias, diffinitiuam uidelicet, sicut est iusta, per censuram ecclesiasticam, et excommunicationis, sicut  rationabiliter est prolata, usque ad satisfactionem idoneam faciatis auctoritate nostra sublato appellationis obstaculo firmiter obseruari. Quod si non omnes . . . tu, frater archiepiscope, cum eorum altero ea, etc.

Datum Laterani, II Kal. Octobris pontificatus nostri anno quarto decimo.



CXII. AuELONENSI EPISCOPO, ET DILECTO FILIO THESAURARIO ET T. CANONICO THEBANIS. Confirmatur compositio facta inter archiepiscopum et capitulum Atheniense. 

Dilecti filii Atheniense capitulum nobis humiliter  supplicarunt ut compositionem inter eos ex parte una et uenerabilem fratrem nostrum eorumdem archiepiscopum ex altera super ipsius ecclesie redditibus ac facultatibus amicabiliter initam auctoritate dignaremur apostolica confirmare. Quocirca discretioni uestre per apostolica scripta mandamus quatenus compositionem ipsam, sicut ad utilitatem Ecclesie sine prauitate prouide facta est et ab utraque parte sponte recepta, ac in authentico inde confecto plenius continetur, faciatis per censuram ecclesiasticam appellatione remota firmiter obseruari. Quod si non omnes . . . tu ea, frater episcope, cum eorum altero ea, etc.

 Datum Laterani, II Kalend. Octobris, pontificatus nostri anno quarto decimo.



CXIII. ARCHIPRESBYTERO SANCTI LAURENTII, ABBATI SANCTI GEMINI ET SANCTAE MARIAE NOuAE ET SANCTI ANGELI DE SPATA, SANCTI STEPHANI DE PLATEA FRAIANORUM. Confirmatur eis relaxatio procurationum. 

Cum a nobis petitur, etc., usque effectum. Eapropter, dilecti in Domino filii uestris iustis postulationibus grato concurrentes assensu, relaxationem procurationum quam uenerabilis frater noster Raynerius uiterbiensis episcopus sponte ac prouide uobis indulsit, sicut pie ac prouide facta est, et in instrumentis publicis noscitur contineri, auctoritate  apostolica confirmamus et presentis scripti patrocinio communimus. Decernimus ergo, etc., usque nostre confirmationis, etc., usque incursurum.

Datum Laterani, uIII Idus Octobris, pontificatus nostri anno quarto decimo.



CXIu. ABBATI SANCTI STEPHANI BONONIENSIS, ET MAGISTRO GREGORIO DECRETORUM DOCTORI BONONIAE COMMORANTI. Ut suspendant episcopum Alexandrinum. 

Illius testimonium inuocamus qui testis est in celo fidelis quod quantum ipse nobis donare dignatur, a quo est omne datum optimum et omne donum  perfectum, negotia que ad sedem apostolicam perferuntur cum puritate ac honestate tractare ac expedire curamus, uenalitatis uitium, quod ex cupiditate procedit, que radix est omnium uitiorum, omnimodis detestantes; sicut etiam illi possunt perhibere testimonium ueritati qui pro diuersis negotiis exsequendis ad Romanam Ecclesiam frequenter accedunt, quam per diuini muneris gratiam ab huiusmodi labis contagio seruare satagimus expiatam; ut quod gratis accepimus, gratis demus, nullatenus sustinentes quod in causis ecclesiasticis aliqua pactio uel conuentio seu etiam promissio intercedat, quatenus si quid interdum post finem negotii fuerit exhibitum, non per necessitatem extortum, sed per deuotionem appareat esse collatum. uerum mirari  cogimur et moueri super eo quod ab Alexandrino episcopo didicimus attentatum, ex iuramento quod ipsemet prestitit in causa que inter ipsum et quosdam mercatores Romanos coram uobis ex delegatione nostra exstitit uentilata; qui cum ab eo quamdam repeterent pecunie quantitatem, quam Rome suis procuratoribus mutuauerant litteras eius habentibus de mutuo contrahendo, ipse suum recognoscens esse sigillum, quod litteris erat impressum, sed negans eas de sua conscientia processisse, constanter asseruit quod centum libras eis soluerat pro expensis, et potestatem illis concesserat ut si possent forsitan obtinere quod  Ecclesie que ad Alexandrinam Ecclesiam, sicut olim statutum fuerat accedebant, ire ad eam minime tenerentur, et quod idem episcopus octo locorum Ecclesias pacifice possideret, usque ad centum quinquaginta libras mutuum contrahere liceret eisdem; si uero impetrare possent ut omnes possessiones ecclesie Sancti Martini de Foris ad Alexandrinam ecclesiam pertinerent, usque ad trecentarum librarum summam possent libere a mercatoribus mutuare. Ex his quidem euidenter apparet quid de nobis idem episcopus senserit, quos ad bona ecclesiastica concedenda per interuentum pecunie induci posse putabat, quidue dari mandauerit pro bonis ecclesiasticis obtinendis, cum expresse taxauerit quantam pro istis et quantam pro illis possent  pecuniam mutuare. Quia uero non solum a malo, sed ab omni specie mali precipit Apostolus abstinere, nos zelo ecclesiastice honestatis accensi, tante presumptionis ac turpitudinis malum corrigere cupientes, per apostolica uobis scripta precipiendo mandamus quatenus auctoritate nostra suffulti prefatum episcopum ab exsecutione pontificalis et sacerdotalis officii, sublato cuiuslibet contradictionis et appellationis obstaculo, publice suspendatis, ut eius exemplo similia ceteri agere pertimescant, facientes sententiam suspensionis huiusmodi per censuram ecclesiasticam firmiter obseruari.

Datum Laterani, Iu Idus Octobris, pontificatus nostri anno quarto decimo.



CXu. NOBILI MULIERI M. FILIAE SANCII QUONDAM REGIS PORTUGALENSIS. Recipitur sub protectione sedis apostolice. 


 Olim ad petitionem inclyte memorie Sancii patris tui regis Portugalensis testamentum quod fecerat in mortis articulo constitutus duximus confirmandum. uerum quia dubitas ne super his que tibi eodem testamento legauit ab aliquibus tibi molestia inferatur, nobis humiliter supplicasti ut eadem tibi auctoritate dignaremur apostolica confirmare. Nos igitur tuis precibus inclinati, personam tuam cum omnibus bonis que inpresentiarum rationabiliter possides, aut in futurum iustis modis prestante  Domino poteris adipisci, sub beati Petri et nostra protectione suscipimus; et tam Baucias, Tuias et Aoruca cum pertinentiis suis, que iamdictus pater et mater tua cum omnibus filiis et filiabus suis tibi donauit, quam hereditates quas tibi nobiles mulier, u. Egee nomine, que te nutriuit et adoptauit in filiam, hereditario tibi iure concessit, sicut iuste ac pacifice possides, deuotioni tue auctoritate apostolica confirmamus et presentis scripti patrocinio communimus. Nulli ergo, etc., nostre protectionis et confirmationis, etc., usque incursurum.

Datum Laterani, III Idus Octobris, pontificatus nostri anno XIu.



CXuI. ARCHIEPISCOPO COMPOSTELLANO, ET ULIXBONENSI ET EGITANIENSI EPISCOPIS Super eodem. 


Olim ad petitionem inclyte memorie Sancii regis Portugalensis testamentum quod fecerat in mortis articulo constitutus duximus confirmandum. uerum quia nobilis mulier M. filia regis ipsius dubitat ne super his que sibi eodem testamento legauit ab aliquibus ei molestia inferatur, nobis humiliter supplicauit ut eadem sibi confirmare auctoritate apostolica dignaremur. Nos igitur ipsius precibus inclinati, personam suam cum omnibus bonis, etc., ut in confirmatione  in eumdem fere modum usque sicut ea iuste ac pacifice possidet, eidem curauimus auctoritate apostolica confirmare. Quocirca fraternitati uestre per apostolica scripta mandamus quatenus, si quis predictam nobilem super bonis predictis presumpserit temere molestare, uos illum a presumptione sua per censuram ecclesiasticam sublato appellationis obstaculo ratione preuia compescatis. Quod si non omnes his exsequendis, etc., duo uestrum ea nichilominus exsequantur.

Datum Laterani, Nonis Octobris, pontificatus nostri anno quarto decimo.



CXuII. NOBILIBUS MULIERIBUS TARASIAE REGINAE ET S. FILIABUS S. QUONDAM REGIS PORTUGALENSIS. Super eodem. 


Olim ad petitionem inclyte memorie Sancii patris uestri regis Portugalensis testamentum quod fecerat in mortis articulo constitutus duximus confirmandum. uerum quia dubitatis ne super his que uobis eodem testamento legauit ab aliquibus uobis molestia inferatur, nobis humiliter supplicastis ut eadem uobis confirmare auctoritate apostolica dignaremur. Nos igitur uestris precibus inclinati, personas uestras cum omnibus bonis que inpresentiarum rationabiliter possidetis, aut in futurum iustis modis prestante Domino poteritis adipisci,  sub beati Petri et nostra protectione suscipimus, et castrum Montismaioris et uillam Hisguerra, quod tibi regine Tarasie, et castrum de Alanquer, quod tibi S. cum pertinentiis eorumdem dictus pater cum omnibus filiis et filiabus suis donauit, sicut ea iuste ac pacifice possidetis, deuotioni uestre auctoritate apostolica confirmamus et presentis scripti patrocinio communimus. Nulli ergo, etc., nostre protectionis et confirmationis, etc., usque incursurum.

Datum Laterani, III Nonas Octobris, pontificatus nostri anno quarto decimo.



CXuIII. COMPOSTELLANO ARCHIEPISCOPO, ET ZAMORENSI ET ASTORICENSI EPISCOPIS. De eodem. 


Olim ad petitionem inclyte memorie Sancii regis Portugalensis testamentum quod fecerat in mortis articulo constitutus duximus confirmandum. uerum quia nobiles mulieres, Tarasia Regina et S. filie regis ipsius, dubitant ne super his que sibi dictus rex eodem testamento legauit ab aliquibus eis molestia inferatur, nobis humiliter supplicarunt ut eadem eis confirmare auctoritate apostolica dignaremur. Nos igitur ipsarum precibus inclinati, personas suas cum omnibus bonis, etc., ut in confirmatione  in eumdem fere modum, usque sicut ea iuste ac pacifice possident, ipsis curauimus auctoritate apostolica confirmare. Quocirca fraternitati uestre per apostolica scripta mandamus quatenus, si quis predictas nobiles super bonis predictis presumpserit temere molestare, uos illum a presumptione sua per censuram ecclesiasticam, sublato appellationis obstaculo, ratione preuia compescatis. Quod si non omnes, etc., nichilominus exsequantur.

Datum Laterani, Non. Octobris, pontificatus nostri anno quarto decimo.



CXIX. PRIORI ET CONuENTUI SANCTI uINCENTII ULIXBONENSIS. Confirmatur compositio facta cum episcopo Ulixbonensi. 


Cum a nobis petitur quod iustum est, et honestum, etc., usque effectum. Eapropter, dilecti in Domino filii, etc., usque assensu, compositionem quam dilecti filii F. prior et P. cantor Alcobatie iudices a sede apostolica delegati super libertate, exemptione ac aliis rebus monasterii uestri inter uos et uenerabilem fratrem nostrum episcopum Ulixbonensem fecerunt, sicut sine prauitate prouide facta est et ab utraque parte sponte recepta, et in eorum authentico continetur, auctoritate apostolica confirmamus et presentis scripti patrocinio communimus. Nulli ergo, etc., nostre confirmationis, etc., usque incursurum.

 Datum Laterani, Non. Octobris, pontificatus nostri anno quarto decimo.



CXX. ABBATI, SUPERIORI ET SACRISTAE ALCOBATIAE ULIXBONENSIS DIeCESIS. Super eodem. 

Dilecti filii prior et conuentus monasterii Sancti uincentii Ulixbonensis a nobis humiliter postularunt ut compositionem quam dilecti filii F. prior et P. cantor Alcobatie, iudices a sede apostolica delegati super libertate, exemptione ac rebus aliis eiusdem monasterii, inter ipsos et uenerabilem fratrem  nostrum episcopum Ulixbonensem fecerunt, prout in eorum authentico continetur, apostolico dignaremur munimine roborare. Ideoque discretioni uestre per apostolica scripta mandamus quatenus compositionem ipsam, sicut sine prauitate prouide facta est et ab utraque parte sponte recepta, faciatis per censuram ecclesiasticam, sublato appellationis obstaculo, inuiolabiliter obseruari. Quod si non omnes, etc., usque exsequantur.

Datum Laterani, Non. Octobris, pontificatus nostri anno quarto decimo.



CXXI. LUNDENSI ARCHIEPISCOPO, ET EPISCOPO RIGENSI De dispensatione obtenta per falsitatem. 

 Ad nostram noueritis audientiam peruenisse quod Strango ciuis Lundensis, per suggestionem falsitatis et ueritatis suppressionem, in quarto affinitatis gradu, quo suam contingit uxorem, a nobis dispensationis litteras impetrauit. Asseruit namque quod ante contractum matrimonium gradum affinitatis eiusdem ignorarat omnino, ac sibi uite periculum imminebat nisi cohabitaret eidem. Quod utique a ueritate, sicut accepimus, est penitus alienum. Quin potius, si huiusmodi copula permittatur, quamplures exemplo ipsius ad contractus illicitos aspirabunt, nec ab eis poterunt cohiberi. Quocirca fraternitati uestre per apostolica scripta mandamus quatenus, uocatis qui fuerint euocandi, si premissis ueritas suffragatur, cum intentionis nostre non fuerit  huiusmodi precatori mendaci dispensationis beneficium indulgere, litteris illis nequaquam obstantibus, quod canonicum fuerit sublato appellationis obstaculo statuatis, facientes quod decreueritis per censuram ecclesiasticam firmiter obseruari.

Datum Laterani, uII Idus Nouembris, pontificatus nostri anno quarto decimo.



CXXII. CESARAUGUSTANO ET TYRASONENSI EPISCOPIS, ET R. LAIN ARCHIDIACONO IACCENSI OSCENSIS DIeCESIS. De electione episcopi Pampilonensis. 

Ne uinea Domini Sabaoth redigatur in solitudinem ex neglectu, et uuas non ualens producere,  tribulos germinet atque spinas, oportet nos in eam mittere operarios, cum ipsam personaliter excolere non ualeamus, qui exstirpatis nociuis et amputatis superfluis, ac propaginibus subrogatis, ad fructus producendum optatos habilem eam reddant. Sane ex litteris Pampilonensis conuentus nostris est auribus intimatum quod, cum uenerabilis frater noster episcopus et dilecti filii de Aeies  archidiaconus Oscensis et decanus Tyrasonensis iudices delegati a nobis, Ioannem quondam eorum episcopum a Pampilonensi Ecclesia remouissent, ac sub pena excommunicationis iniunxissent eisdem ut electionem de persona idonea celebrarent, ipsique  carissimo in Christo filio illustri regi Nauarre mandatum huiusmodi ostendissent, idem id non sustinens patienter, ad sedem apostolicam appellauit, et inhibuit eis ne aliquatenus eligerent sine ipso, graues minas intentans tam illis qui eligerent quam ei qui electionem reciperet de se factam. Propter quod ipsi ultra terminum ad eligendum sibi prefixum eligere differentes, excommunicationis sententiam incurrerunt. Postmodum uero redeuntes ad cor, et Deum homini preferentes, absolutionis beneficium impetrarunt, iuratoria iuxta formam Ecclesie prestita cautione: ex qua sumpta occasione rex idem totum fere conuentum, preter septem qui fauebant eidem, et diuina officia celebrarant excommunicationis sententia paruipensa, a  regno suo prorsus eiecit, personatus eorum, beneficia ac quelibet bona Ecclesie, que ad dispositionem pertinebant illorum, pro sue occupans arbitrio uoluntatis. Preterea idem episcopus, defuncto bone memorie P. Eximinii mense ipsorum archidiacono, archidiaconatum illius fretus regis potentia eisdem contradicentibus occupauit, ipsum M. Petri post interpositam ad nos appellationem assignans, licet de antiqua et approbata consuetudine Pampilonensis Ecclesie assignatio archidiaconatus eiusdem simul ad episcopum et capitulum pertineret. Propter quod non modicum scandalum est exortum, quia, sicut fama publica protestatur, dictus M. pro collatione archidiaconatus illius quatuor millia prefato episcopo prestitit obolorum, et conuentus nichil  de sua mensa recepit a tempore quo dictus archidiaconatus fuit collatus eidem. Unde non immerito metuunt quod bona mense ad nichilum redigi debeant, si dictus M. non remoueatur ab illo. Ipse namque eleemosyne ac infirmarie bona destruxit dissolute uiuendo, et archidiaconatum Sancte Gemme, cui tunc temporis presidebat, ignorante capitulo pro magna pecunie quantitate pignori cuidam militi obligauit, quem iam per octo annos detinuit et adhuc detinet idem miles. Idem quoque episcopus ad alienationes illicitas manus extendens, castra de Huarch et Monteiardin, que inter bona Pampilonensis Ecclesie pretiosissima reputantur, irrequisito capitulo predicto regi concessit, qui ea detinet  uiolenter in enorme ipsius Ecclesie detrimentum. In cuius preiudicium prefatus episcopus, ante latam in eum remotionis sententiam, multa de bonis eius illicite alienare presumpsit, non solum capituli uerum etiam illorum irrequisito assensu quos ei coadiutores duximus deputandos. Porro prefatus M. quia idem conuentus mandato predictorum iudicum paruerunt, in eorum Ecclesia seculares clericos introduxit, qui spreta sententia iudicum eorumdem, in ipsa cum excommunicatis prefatis diuina non metuunt celebrare. Cum igitur sepedicta Ecclesia sit adeo, sicut asseritur, desolata, quod, nisi ei per nostre sollicitudinis studium succurratur,  uix addicere ualeat ut resurgat, et excommunicatorum illorum malitia faciente quasi redacta in solitudinem, spinas et tribulos iam ceperit germinare, discretioni uestre per apostolica scripta mandamus et districte precipimus quatenus ad prefatam Ecclesiam personaliter accedentes, et habentes pre oculis solum Deum, ac super statu ipsius inquisita plenius et cognita ueritate, auctoritate nostra, gratia, odio, et mundano timore postpositis, ex ea euellatis nociua, et plantetis utilia, ac, reuocatis eiectis, detis capitulo eligendi sibi pontificem liberam facultatem, iniungentes eisdem ut uobis presentibus electionem de persona idonea canonice satagant celebrare; ea uero que de bonis ipsius Ecclesie tam ab ipso episcopo quam ab aliis alienata  inueneritis illicite uel distracta, ad ius et proprietatem ipsius legitime reuocantes, et illa que sunt per uiolentiam occupata cum fructibus perceptis ex eis, sicut iustum fuerit, capitulo restitui facientes, super mense archidiaconatu predicto quod canonicum fuerit statuatis: in his omnibus appellatione postposita processuri, contradictores, si qui fuerint, uel rebelles per censuram ecclesiasticam compescendo, nullis litteris ueritati et iustitie preiudicantibus a sede apostolica impetratis. Quod si non omnes, etc., duo uestrum, etc.

Datum Laterani, Non. Nouembris, pontificatus nostri anno quarto decimo.



CXXIII. EPISCOPO ET DILECTIS FILIIS ABBATI SANCTI uICTORIS ET CANCELLARIO PARISIENSI. Scribitur pro monachis uezeliacensibus. 


 Dilecti filii abbas et conuentus uirziliacensis sua nobis insinuatione monstrarunt quod, cum nobilis uir comes Niuernensis ab eorum monasterio pro ipsius custodia duas procurationes, in Pascha uidelicet et festo beate Marie Magdalene, exigeret annuatim, et in receptione ipsarum ipsum monasterium enormiter aggrauaret maxima militum et seruientum multitudine constipatus, iidem mille quingentas marcas argenti super procurationibus illis ei tali conditione mutuo concesserunt ut in unaquaque predictarum solemnitatum, si uirziliacum accederet,  quinquaginta libris Antissiodorensis monete pro moderata esset procuratione contentus, nec plus pro illa posset exigere donec ipsi monasterio redderet pretaxatam pecunie quantitatem. uerum nunc, sicut dicitur, ut dictum possit monasterium in prefatis procurationibus aggrauare, terre sue questam indixit pro eadem pecunia persoluenda. Cum igitur ius suum in iniuriam conuertere non debeat idem comes, discretioni uestre per apostolica scripta mandamus atque precipimus quatenus, si forsitan sepedictum monasterium per immoderatam procurationem grauare uoluerit, uos ipsius immoderantiam, gratia, odio et timore postpositis, redigatis  ad iustum sublato appellationis obstaculo moderamen, contradictores per censuram ecclesiasticam appellatione postposita compescendo. Quod si non omnes, etc., tu, frater episcope, cum eorum altero, etc.

Datum Laterani, II Idus Nouembris, pontificatus nostri anno decimo quarto.



CXXIu. EPISCOPO, ET DILECTIS FILIIS ABBATI SANCTI LUPI, ET DECANO TRECENSI. Pro iisdem. 

Cum, sicut dilectis filiis abbate et conuentu uirziliacensibus intimantibus nostro est apostolatui  reseratum, nobilis uir dux Burgundie grauia eis damna et iniurias inferens, ter uel quater in anno uillas eorum faciat depredari occasione cuiusdam consuetudinis, quam in eisdem uillis falso asserit se habere, et nimis dispendiosum esset et graue fratribus antedictis pro singulis querelis toties apostolicam sedem adire, discretioni uestre per apostolica scripta precipiendo mandamus quatenus, cum ab eis fueritis requisiti, dictum ducem, ut eis de damnis et iniuriis irrogatis coram uobis exhibeat iustitie complementum, monitione premissa per censuram ecclesiasticam appellatione postposita compellatis, iurisdictione huiusmodi usque ad biennii tempus usuri. Quod si non omnes, etc., tu, frater episcope, cum eorum altero, etc.

 Datum Laterani, II Idus Nouembris, pontificatus nostri anno quarto decimo.



CXXu. GEBENNENSI EPISCOPO, ET DILECTIS FILIIS ABBATI DE ABUNDANTIA ET PRIORI DE CONDAMINA GEBENNENSIS DIeCESIS. Committitur eis inquisitio contra archiepiscopum Bisuntinum. 

 Dilectis filiis Humberto, Stephano et Petro presbyteris Bisuntine diecesis denuntiantibus nos accepisse noscatis quod uenerabilis frater noster Bisuntinus archiepiscopus, qui deberet esse in dignitate pontificali ex suscepte administrationis officio  suis subditis ad exemplum, ipsam non tantum negligens famam suam euacuat uiuendo peruerse, uerum etiam probrosis et diuersis excessibus factus multarum laqueus animarum, turpiter ac publice sic coinquinare presumit quod de candelabro in quo sedet fumum quibus preest emittit in salutis sue dispendium potius quam splendorem. Nam usque adeo est deditus Simoniace prauitati quod penes eum sine ipsa uix ecclesie alique consecrantur uel alicui aliquid spirituale confertur, compellens clericos, in apostolice sedis contemptum, ad sacros ordines promouendos iurare quod per litteras aliquas, a sede apostolica impetratas, aliquod  ab eo beneficium petere non presumant, et illos sustinens qui religionem exuunt, et alios in sacris ordinibus constitutos ac etiam moniales contrahere matrimonium et in seculo seculariter conuersari; cuius frater uxorem legitimam, eo sciente, relinquens, cum quadam moniali contraxit, eam in domo publice detinens ut uxorem; et ut patratum scelus ab alio fratre suo difficilius reuocari ualeret, relictam ab eo, licet illitteratam, in cuiusdam consecrauit monasterii abbatissam, ipso fratre manente in seculo et continentiam non seruante; presbyteros et clericos suos exactionibus iugibus adeo defatigans quod ipsi onere paupertatis depressi, tanquam rustici uiliter in ignominiam honestatis ecclesiastice incedere compelluntur. Preter hec  autem cuidam presbytero conferens interueniente pecunia decanatum, quemdam presbyterum qui manus in alium iniecerat uiolentas, et eum custodie tradiderat carcerali, sustinet celebrare, scienter communicans et participans capientibus et uendentibus sacerdotes, et legalium matrimoniorum diuortium, si pecunia interueniat, celebrari permittens. Et cum quidam Bisuntini ac fere omnes presbyteri ciuitatis et diecesis sue publice detineant concubinas, ipse corrigere illorum aliquem non attentat, grauiori contagio maculatus; quia cum abbatissa Romarici Montis consanguinitatis eum linea contingente incestum perpetrat impudenter, sicut fama publica ipsum uexat, et prolem a  quadam moniali suscepit, cum cuiusdam sacerdotis filia quasi publice fornicando. Et cum in eius domo interfectus fuerit quidam presbyter, nullam suscepit de ipsius interfectoribus, quos bene nouerat, ultionem, et excommunicatos in mensa sua recipiens, ac possessiones laicorum titulo pignoris detinens obligatas, quas recepta sorte reddere contradicit. Incendiarios autem omnes, qui ei pecuniam pollicentur, absoluit, se de absoluendis illis potestatem asserens obtinere; ac nullam uel modicam residentiam faciens in Ecclesia Bisuntina, sepissime in diebus solemnibus, quibus eamdem Ecclesiam sua deberet honorare presentia, se absentat, sic lubrice uite patenter deseruiens et intendens carnis luxui manifeste quod laici scandalizati ex eo fornicationem  non esse peccatum astruunt criminale. Quia uero super his clamor ad nos frequenter ascendit, uolentes exemplo Domini descendere ac uidere, discretioni uestre per apostolica scripta mandamus quatenus uocatis qui fuerint euocandi, et inquisita super his et aliis diligentius ueritate, quod canonicum fuerit appellatione postposita statuatis, causam ipsam sufficienter instructam ad nostrum remittentes examen, prefigentes partibus terminum competentem quo se nostro conspectui representent equitatis iudicium recepture. Quod si non omnes, etc., tu, frater episcope, cum eorum altero, etc.

 Datum Laterani, XuI Kal. Decembris, pontificatus nostri anno quarto decimo.



CXXuI. EPISCOPO ET DILECTIS FILIIS ABBATI SANCTI uICTORIS, ET MAGISTRO ROBERTO DE CORZON CANONICO PARISIENSI. Scribitur pro monachis uezeliacensibus. 

 Non solum zelus domus Domini, qui nos comedit quoties ab illis opprimitur per quos deberet ab opprimentibus extento brachio defensari, nos uehementer inducit: uerum etiam ille sincere dilectionis affectus, quo dilecti filii nobilis uiri comitis Niuernensis zelamur salutem et honorem diligimus, exhortatur ut, si quando nobis aliqua de ipsius actibus referuntur que famam suam obnubilant apud  homines et conscientiam maculant apud Deum contra libertatem ecclesiasticam attentando, apud eum monitis et exhortationibus insistamus; quatenus predecessorum suorum sequens uestigia, qui Ecclesiam Dei studuerunt honore congruo uenerari, ea pro Deo et propter Deum per se ipsum corrigat et emendet, diligenti meditatione considerans quod Dominus iustus iudex principes illos, qui se in conspectu eius humiliant et Ecclesie sue exhibent se deuotos, non solum glorificat in futuro, uerum etiam magnificat in presenti, et illorum posteritas est precisa de terra qui libertatem ecclesiasticam infregerunt. Ad nostram sane audientiam dilecto filio Gualterio abbate uirziliacensi significante peruenit quod, cum comes prefatus monasterii uirziliacensis  defensor esse deberet et pro eodem se murum defensionis opponere ascendentibus ex aduerso, ipse non solum opprimentibus non obsistit, uerum etiam de defensore factus est, quod non sine amaritudine cordis referimus, persecutor, non minus compatientes eidem quam monasterio memorato, quia, etsi monasterio intulerit damna rerum, sibi tamen damnum innocentie, quod est grauius, irrogauit. A quadriennio namque quo ad regimen monasterii assumptus exstitit idem abbas, eumdem fauorabilem non potuit inuenire, quin potius ipsum monasterium in rebus interioribus grauiter molestauit, licet per partes de bonorum uirorum consilio in quingentis libris Proueniensium et amplius seruierit  sibi gratis, cum ad nullum seruitium ex debito teneretur, nec nouus abbas, sicut comes eidem obiecerat, aliquod sibi deberet seruitium exhibere. His igitur non contentus, cuidam ciui Bituricensi nongentas libras, in quibus ei monasterium minime tenebatur, abbatem eumdem soluere compulit idem comes, asserens se fideiussorem illi fuisse de predicta pecunie quantitate. Cuidam quoque Iudeo, qui baptismi suscipiens sacramentum prefato monasterio dimiserat centum libras, reuerso ad Iudaismum quasi canis ad uomitum, abbatem ipsum cegit persoluere prefatam quantitatem pecunie pro sue libito uoluntatis, et seruientes ipsius predas,  somarios, quadrigas et res alias eiusdem monasterii et suorum hominum de terra monasterii sepenumero acceperunt, in quibus etsi per eum illa fuerint restituta, monasterium tamen damnum non modicum noscitur incurrisse. Iidem etiam seruientes nemora monasterii pro libito destruunt; et quadrigas eiusdem pro castrorum ipsius comitis munitionibus capientes, ipsas interdum per tres hebdomadas, et quandoque per mensem detinere presumunt. Preterea eiusdem monasterii malefactores sepedictus comcs receptans, ipsius homines contra illud agentes manutenere ac defensare contendit, qui sepe dicti cenobii iura deberet ubique illibate seruare. Et licet nec ad eiusdem comitis nec ad alterius curiam idem abbas et monachi super  aliquibus trahi debeant secularem, sicut patet per priuilegia pontificum Romanorum, ipse tamen eosdem ad forum suum super multis multoties euocauit, moliens eiusdem infringere monasterii libertatem. Pluries quoque uias et semitas circa uirziliacum fecit arcte adeo custodiri quod nec ligna nec aqua illuc afferri neque alia necessaria potuerunt, anno preterito locum eumdem uindemiarum tempore sic constringens quod monasterii homines nec ad uindemiandum egredi poterant, nec somarii ad mustum uel ad aliud deferendum, impediendo mercatum, et capiendo somarios uictualia et quelibet alia necessaria deferentes. Et cum ad mandatum karissimi in Christo filii nostri Philippi Francorum regis illustris a molestatione huiusmodi destitisset,  quamplures ipsis et eorum hominibus multas et enormes iniurias manifeste ac clanculo intulerunt. Quidam namque predones per terram eiusdem comitis ingressum et egressum habentes, qui comedentes in quadam uilla ipsius cum preda monasterii sunt inuenti, uirziliacum per aliquantulum temporis sic uallarunt quod nec monachis nec aliquibus hominum monasterii tutus patebat egressus. Porro cum Iocelinus miles, homo eiusdem comitis, equitaturis et rebus aliis quosdam de monachis spoliarit, eisdem opprobria inferendo, quemdam prioratum ad ipsum monasterium pertinentem inuaserit uiolenter et subripuerit bona eius, idem ab eodem abbate et ipsius fratribus humiliter requisitus,  nec illius nec aliorum malefactorum malitiam uoluit refrenare, licet id solo uerbo facere potuisset. Quin potius afflictionem superaddens afflictis, prioratum de Dornetiaco sasiuit ad idem monasterium pertinentem; et bona ipsius per dimidium annum detinens occupata, ipsos decimis eiusdem uille, quas per annos plurimos possederant, spoliauit; et extendens ad hactenus inaudita postmodum manus suas, molendinorum eorumdem ferros per seruientes suos fecit exinde asportari. Proptrer quod cenobii supradicti conuentus adeo fuit arctatus quod nisi ad preces quorumdam uirorum bonorum restituisset eosdem, necessitate cogente claustrum fuisset  egressus. Ceterum Ioanni nato quondam prepositi Asconii, qui hereditario iure in ipsius loci prepositura succedere nititur, qui potius deberet obsistere, se fauorabilem exhibens idem comes, abbatem et conuentum predictos compellere nititur ut eidem in foro ciuili respondeant super illa; licet coram ciuili uel ecclesiastico iudice super ipsa cuiquam respondere non debeant nisi de mandato sedis apostolice speciali. uerum cum ab eis ipse fuerit sepius requisitus ut super his et aliis iniuriis ipsis multipliciter irrogatis satisfieri faceret competenter ab ipsorum indebita molestatione quiescens, preces eorum surdis auribus pertransiuit: quin imo priorem monasterii et quasdam personas alias in stagnum suum est proiicere comminatus. Et licet  fere conuentus medietas Niuernum accedens, et coram eo humi prostrata, eidem super hoc humiliter supplicarit, eorum tamen precibus nequiuit aliquatenus inclinari. Demum eius consiliariis prefati monachi supplicarunt ut cum eo tractarent de pace inter se et sepedictum monasterium reformanda: qui eis, post multos tractatus habitos cum eodem, taliter responderunt, quod eius non possent beneuolentiam obtinere nisi ab eis sibi et a burgensibus uirziliaci mille libre Proueniensium soluerentur, quod iidem exsequi utique nequiuissent sine graui et enormi monasterii detrimento. Ex hoc siquidem predicti burgenses perterriti adeo exstiterant quod nisi abbas prefatus arripuisset propter  hoc iter ad sedem apostolicam ueniendi, se deserto uirzeliaco in urbibus et oppidis regiis recepissent, presertim cum per archiepiscopos et episcopos, abbates, et alios uiros religiosos, et per nobilem uirum ducem Burgundie ac barones alios, ac tandem per regem prefatum moneri eum fecerint et rogari, ut ab ipsorum molestatione desistens et satisfaciens eis de damnis et iniuriis irrogatis, monasterium ipsum cum uilla et suis hominibus manuteneret et defenderet, ut tenetur, nec sic potuerit ad hec eius animus inclinari. His etiam non contentus, hoc anno, postquam idem abbas iter arripuit ad sedem apostolicam ueniendi, per ministros suos comes ipse uindemias uirziliaci fecit adeo impediri quod eiusdem loci burgenses uindemiare tempore  congruo nequiuerunt, ipsis ministris mercenarios de uineis expellentibus, et uuas spargentibus per plateas, quampluribus de hominibus monasterii uulneratis, captis somariis et ex eis pluribus interfectis. Unde idem monasterium damnum ad ualentiam quingentarum librarum, et burgenses trium millium marcarum et amplius incurrisse dicuntur. Illud autem quod monasterium et burgenses de uindemiis habuerunt, regis predicti beneficio est obtentum, qui huiusmodi prohibuit malefactum. Preterea iidem ministri molendinum prepositi eiusdem monasterii confringentes, molas et ferrum ipsius per uiolentiam asportarunt.  De quibus omnibus tanto grauius sumus moti quanto magis sepedictum monasterium maiori amplectimur in Domino caritate. Cum igitur hec noscantur in salutis eiusdem comitis dispendium redundare, et eius honori non congruat hoc tempore tam nobile membrum sedis apostolice, uidelicet ipsum monasterium, persequi quo iidem et alii catholici principes in persecutione quam Dei Ecclesia patitur a tyranno  , ipsi uiriliter adesse deberent, sicut deuoti filii pie matris, nobilitatem eius per nostras litteras rogamus attentius et monemus et exhortamur in Domino, in remissionem sibi peccaminum iniungentes ut, ob eius reuerentiam et honorem qui dat humilibus gratiam et superbis resistit, se in conspectu eius humilians, prefatis abbati et conuentui  sic per se ipsum satisfaciat de predictis, ab ipsorum et monasterii sui indebita molestatione quiescens, quod eis de ipso nulla remaneat iusta materia conquerendi, et diuinam, quam in his offendit grauiter, maiestatem ualeat complacare, ac per hoc apostolice sedis mereatur propensius gratiam et fauorem. Ideoque discretioni uestre per apostolica scripta mandamus et districte precipimus quatenus, nisi rex prefatus, cui super hoc dirigimus scripta nostra, infra duos menses pacificare et terminare sine firmatione duelli ortas inter eumdem comitem et abbatem et monachos memoratos poterit questiones, uos ex tunc, cognita ueritate, ipsum comitem ad satisfaciendum eisdem de datis damnis et irrogatis iniuriis, et ab ipsorum molestatione  indebita desistendum, per excommunicationis sententiam in personam, et, si necesse fuerit, interdicti in terram suam, sublato appellationis obstaculo, compellere absque more dispendio non tardetis, commissione ista, quoties opus fuerit, usque ad triennii tempus usuri, iurisdictionem uestram ad alia maleficia, si qua interim contra idem monasterium commiserit, extendendo, ita quod ea que sibi a sede apostolica sunt indulta faciatis per districtionem ecclesiasticam firmiter obseruari, nonobstantibus litteris, si que apparuerint, harum tenore tacito, a sede apostolica impetrate. Quod si non omnes, etc., duo uestrum ea sublato cuiuslibet contradictionis et appellationis obstaculo nichilominus exsequantur.

 Datum Laterani, Idibus Nouembris, pontificatus nostri anno quarto decimo.

Scriptum est super hoc nobili uiro comui Niuernensi. Scriptum est super hoc regi Francorum illustri.



CXXuII. SENONENSI ARCHIEPISCOPO ET SUFFRAGANEIS EIUS. Super eodem. 

Cum quieti uirziliacensis monasterii, quod sedem apostolicam nullo respicit mediante, paterna uolentes sollicitudine prouidere, inter cetera que nos, predecessorum nostrorum sequentes uestigia, eidem  monasterio duximus indulgenda, auctoritate apostolica interdicere curauerimus, sub excommunicationis uinculo inhibentes ut infra eiusdem monasterii pertinentias crucibus terminatas nullus hominem capere, inuadere, seu bona sua auferre, siue assultum facere, uel quamlibet offensionem irrogare presumat, et nonnulli filii Belial, Dei timore posthabito, tempore hoc, quo superabundat iniquitas, refrigescente caritate multorum, apostolica inhibitione contempta, contrauenire presumant immunitatem huiusmodi sepius infringendo, sicut dilectorum filiorum abbatis et conuentus eiusdem loci nobis conquestio patefecit, fraternitati uestre per apostolica scripta mandamus atque precipimus quatenus, cum ab eiusdem monasterii abbate ac fratribus  fueritis requisiti, quilibet uestrum parochianos suos, quos constiterit immunitatem predictam temere infregisse, tandiu faciat, nisi congrue satisfecerint, excommunicationis sententie subiacere excommunicatos ab omnibus arctius euitari donec satisfactione de perpetratis excessibus exhibita competenti, per eum beneficium absolutionis obtineant, uel si forte delicti quantitas id exegerit, ad sedem accesserint apostolicam absoluendi.

Datum Laterani, XIu Kal. Decembris, pontificatus nostri anno quarto decimo.

In eumdem modum scriptum est Lugdunensi archiepiscopo et suffraganeis eius.



CXXuIII. ARCHIEPISCOPO SENONENSI, ET EPISCOPO ET DILECTO FILIO DECANO TRECENSI. De negotio episcopo Aurelianen. et camerarii regis. 


Sicut dilectus filius nobilis uir Ursio Camerarius karissimi in Christo filii nostri Philippi Francorum regis illustris transmissis nobis suis litteris indicauit, cum a uenerabili fratre nostro Aurelianensi episcopo super duobus feodis que dicebat ad se dictus episcopus pertinere coram dilecto filio decano Carnotensi et coniudicibus suis auctoritate nostra traheretur in causam, memoratus episcopus proposuit in ipsorum iudicum presentia contra ipsum quod domum quamdam eorum feodorum alteri pertinentem idem camerarius deuastarat,  deportans ibidem inuenta pro libito uiolenter, et alterum feodum occupans minus iuste, licet dictus episcopus de suis hominibus nunquam sibi debitam iustitiam denegasset. Propter quod et domum reedificari destructam cum ablatorum restitutione ac feodum taliter occupatum sibi ab eodem restitui cum instantia postulabat. Sed ad hec ex parte ipsius responsum fuit taliter ex aduerso, quod non debebat super his coram ipsis iudicibus litigare, pro eo quod si quid in ipsis uel de ipsis feodis fecerat, pretextu castellanie de Mereuilla potuit fecisse licenter, et id tanto tempore obtinuerat quod non exstabat memoria aliter esse factum. Proposuit insuper  quod ipsam castellaniam de feodo regio possidebat, et tale ius erat castellanie ipsius quod si quis infra eiusdem metas homicidium perpetraret, Dominus Mereuille in homicidam exercens publicam ultionem, non tantum bona ipsius capere, uerum etiam suas potest possessiones positas infra metas dicte castellane diripere, siue in feodum siue modo alio illas a quocunque teneat homicida, et id sibi etiam licet illi facere uel inferre qui dicto domino castri Mereuille debitam custodiam denegaret. Propter que si domum uasta uerat memoratam, sibi uindicatis bonis, in homicidam, cuius erat ipsa, uindictam publicam exsequendo, et de feodo alio, pro eo quod ipsi debita dicti castri custodia negabatur, se posuit in saisinam, nullam ob hoc dicto  episcopo iniuriam irrogabat, imo in his utebatur potius iure suo; presertim cum in presentia dicti regis de feodo ipso dicto episcopo iustitie plenitudinem obtulerit se facturum, et ipsum regem asseruerit inhibuisse sibi ratione dominii uiua uoce ne de premisso feodo spectante ad ipsum nonnisi coram eo alicui responderet, exhibens litteras eiusdem regis monitorias iudicibus memoratis ut prefato supersederent negotio, quia paratus erat eidem episcopo super feodo iustitiam exhibere, sed causam ipsam ad eumdem regem remitterent audiendam. Sed ipsi iudices, non contestata lite, ipsius camerarii exceptiones huiusmodi minime admittentes, terram suam sub interdicti sententia posuerunt. Propter quod grauamen idem camerarius uerebatur ne aduersus eum  presumerent grauiora. Quocirca discretioni uestre per apostolica scripta mandamus quatenus, si uobis constiterit cognitionem et decisionem ipsius negotii, non ad ecclesiasticum, sed ad secularem iudicem pertinere, ipsumque camerarium paratum fuisse hoc in delegatorum presentia comprobare, uos interdicti sententiam prolatam ab eis in terram ipsius faciatis sublato appellationis obstaculo non seruari. Nullis litteris ueritati et iustitie preiudicantibus a sede apostolica impetratis. Quod si non omnes his exsequendis potueritis interesse, duo uestrum ea, etc.

Datum Laterani, XuI Kal. Decembris, pontificatus nostri anno quarto decimo.



CXXIX. EPISCOPO ESCULANO. Ne clerici sint tabelliones. 


 Sicut te accepimus referente, cum uenerabilis frater noster episcopus Hostiensis olim per tuam transiens ciuitatem tibi dederit in mandatis ut presbyteros, diaconos, et subdiaconos, quos ibidem inuenit passim tabellionatus officium exercentes, excommunicationis uinculo innodares et eos qui ab illis publica reciperent instrumenta, tu licet id feceris, ex mandato tamen episcopi dicti dissimulasti postmodum de subdiaconis, donec qualiter contra ipsos et alios in sacris ordinibus constitutos  deberes procedere sedem duceres apostolicam consulendam. Quocirca fraternitati tue per apostolica scripta mandamus quatenus clericis in sacris ordinibus constitutis tabellionatus officium per beneficiorum suorum subtractionem appellatione postposita interdicas.

Datum Laterani, uI Kalend. Decembris, pontificatus nostri anno quarto decimo.



CXXX. ALBANENSI ELECTO, APOSTOLICAE SEDIS LEGATO. Ut iuniores canonici cogi possint ad fortiorem gradum. 

Ad audientiam nostram te significante peruenit quod, licet quamplures Ecclesie Lombardie certum numerum habeant prebendarum, illarum tamen  canonici dictum numerum excedentes, plerumque ad unam prebendam plures de suis eligunt consanguineis et amicis: qui cum sint iuuenes et insufficientes ad obsequium earumdem, et nolint uel forte non debeant ad superiores ordines promoueri, contingit ibidem propter eorum schismata idonearum personarum interesse defectum, et maxime sacerdotum. Quare in spiritualibus et temporalibus non modicum sustinent detrimentum. Unde nobis humiliter supplicasti ut certo numero nonobstante, dictas Ecclesias de personis idoneis, que uelint et possint onus huiusmodi sustinere, tibi liceat ordinare. Quocirca discretioni tue per apostolica scripta mandamus quatenus, si quos inueneris,  in ipsis idoneos ad gradum sacerdotii assumendum, tu illos, ut se ad superiores ordines faciant promoueri, per subtractionem beneficiorum appellatione cessante compellas. Alioquin in prefatis Ecclesiis personas idoneas, per quas huiusmodi possint suppleri defectus, iuxta quod uideris expedire, appellatione postposita ordines, remouendo prorsus ab illis eos qui ad unam eamdemque prebendam contra statuta canonica insimul sunt assumpti, nonobstante contradictione insufficientium uel eorum qui tales eligere uel assumere presumpserunt.

Datum Laterani, III Non. Decembris, pontificatus nostri anno quarto decimo.



CXXXI. ILLUSTRI REGI FRANCORUM. De libertate testandi in fauorem ecclesiarum. 


 Sincere caritatis affectio quam erga personam tuam gerimus nos inducit ut quanto propensius regium zelamur honorem, tanto sollicitius tibi suadere curemus ne quid unquam per te uel tuos erga sanctam Ecclesiam Christi sponsam aut ipsius iura improuide attentetur per quod ei ualeat derogari, presertim cum illius intuitu a quo ad ipsius defensionem Ecclesie gladium suscepisti, eamdem tenearis potius defensare. Sane ad nostram noueris audientiam referente uenerabili fratre nostro Rothomagensi archiepiscopo peruenisse quod iustitiarii  tui per Northmaniam constituti et quidam alli regie ditioni subiecti, postponentes penitus zelum Dei, prepediunt laicos egritudine laborantes ne de terris suis uel hereditatibus aliquid in eleemosynam alicui largiantur siue pro suarum animarum salute, secundum ecclesiasticam sanctionem, uel condant testamentum exinde in ultima uoluntate, imponentes illis post obitum crimen, sicut asserit, usurarum qui penitentes iudicio Ecclesie satisfactione premissa, uiam sunt uniuerse carnis ingressi, ut pretextu criminis usurarum decedentium bona fisco regio in detrimentum iuris ecclesiastici applicentur. Quia igitur te non decet huiusmodi sustinere, cum hoc uergat in derogationem ecclesiastice libertatis, serenitatem regiam rogamus et monemus quatenus  exsecutores prefatos taliter ab huiusmodi temeritate tradita tibi potestate compescas quod moderamine regio hec detestanda extorsio exstirpetur, et preter eternam gloriam, quam ex hoc promereberis in futuro, gratiam tibi Dominus augeat in presenti.

Datum Laterani, Iu Non. Decembris, pontificatus nostri anno quarto decimo.

Super hoc scriptum est dilectis filiis abbati Sancti uictoris, W. archidiacono, et cancellario Parisiensi, ut dictum regem ad hoc efficaciter moneant et prudenter inducant.



CXXXII. ABBATI ET CONuENTUI SANCTI GERMANI DE PRATIS PARISIENSI. Confirmatur quedam sententia lata pro eis. 


Cum olim ex parte uestra nobis fuisset querimonia presentata quod nobilis mulier H. de Nongento et filii eius ac quidam alii Suessionensis diecesis homines monasterii uestri sua potentia deprimentes carceri manciparent, et eis imponentes exactiones indebitas, prata, uineas et alias possessiones uestras inuaderent uiolenter, uenerabili fratri nostro episcopo et dilectis filiis decano Sancti Frambaldi et magistro l. canonico Siluanectensi nostris dedimus litteris in mandatis ut prefatam nobilem et alios, monitione premissa, per censuram ecclesiasticam appellatione remota compellerent ab huiusmodi presumptione  desistere et, ut tenebantur, restituere occupata. Cum igitur iidem predictam nobilem legitime citauissent, et ipsa per magistrum H. procuratorem suum ipsorum se conspectui presentasset, super diuersis capitulis et querelis que in eorumdem iudicium sententia continentur expresse hinc inde propositis lis exstitit contestata, et legitimis induciis assignatis, testes quos pars utraque produxit iidem iudices receperunt. Quorum depositionibus postmodum de consensu partium publicatis, et competentibus terminis disputatione pluries habita super eis, tandem partibus iniunxerunt ut suas redigerent allegationes in scriptis, et eas sibi termino  quem eis assignauerant presentarent. uerum procurator nobilis antedicte statuto termino comparuit coram eis, et temporis prescriptionem allegans, ad probandum eamdem inducias postulauit. Iudices uero, quia iam erant depositiones testium publicate, interloquendo dixerunt quod super hoc testes non erant aliqui admittendi, sed si haberet aliqua instrumenta, illa exhibere curaret. At procurator predictus ab interlocutoria ipsa uocem ad nos appellationis emittens, appellationi sue certum terminum assignauit. uerum quia in nostris litteris remotus erat appellationis obiectus, dicti iudices, habito super hoc iuris peritorum consilio, appellationem ipsam friuolam reputantes, et ad proferendam sententiam certum terminum prefigentes, prefatam  nobilem peremptorie citauerunt; in quo uobis comparentibus, ipsa nec per se nec per aliquem responsalem ipsorum se conspectui presentauit. Propter quod iterato illam peremptorie citauerunt; sed quia tunc comparere contempsit, tertio peremptorie euocarunt eamdem ad sententiam audiendam. Cum ergo tunc etiam eorum contempsisset adire presentiam per se uel idoneum responsalem, ipsi habito prudentum uirorum consilio, uisis et auditis attestationibus, et utriusque partis rationibus diligenter inspectis, diffinitiuam in scriptis sententiam protulerunt. Postmodum uero cum B. procurator monasterii uestri a nobis postulasset eamdem sententiam confirmari, et H. eiusdem nobilis procurator se opposuisset eidem, dilectum filium I. subdiaconum et  capellanum nostrum eis concessimus auditorem. In cuius presentia licet procurator prefate nobilis nichil rationabile obiecisset, sicut ab eodem didicimus auditore, occulte tamen, ut dicitur, super ipso negotio contra inhibitionem auditoris eiusdem litteras impetrauit, et illicentiatus abscessit. Nos igitur, ne idem ex fraude sua uideretur commodum reportasse, dilectis filiis Sancti Dionysii et de Strata et Sancti Dionysii prioribus Parisiensis diecesis dedimus in mandatis ut huiusmodi litteris non obstantibus inquirerent de predicta sententia diligentius ueritatem, et si iustam reperirent eamdem, ipsam auctoritate apostolica confirmarent, et facerent per censuram ecclesiasticam appellatione postposita firmiter obseruari. Partibus igitur in eorum presentia  constitutis, pars uestra postulauit instanter ut iuxta mandatum apostolicum inquirerent de sententia memorata, et confirmarent eamdem, si iuste ac rite cognoscerent promulgatam, ipsam sententiam producens in medium sigillis predictorum iudicum communitam. Ceterum procurator nobilis sepedicte sententiam ipsam sibi petiit exhiberi et terminum assignari infra quem plenius super transcripto ipsius deliberare ualeret. Quibus ipsi concessis, cum tandem post altercationes multiplices adinuicem habitas, pluribus terminis partibus assignatis, eamdem essent in ipsorum presentia constitute, ac pars uestra in postulatione confirmationis sententie perseuerans, super ea ueritatem petiisset inquiri, iudices  ipsi a procuratore ipsius nobilis quesierunt utrum aliquid sententie uellet obiicere propter quod ad ipsius confirmationem procedere non deberent. Qui se nichil contra sententiam coram eis proponere uelle respondens, nec aliquid agere in ipsorum presentia, in uocem appellationis prorupit, et recessit contumaciter ab eisdem. Ipsi uero eamdem nobilem peremptorie citauerunt. Coram quibus procurator ipsius comparens, appellationem quam prius emiserat innouauit, recedens ab eorum presentia contumaciter iterato. Porro iudices ipsi attendentes quod huiusmodi frustratorie appellationis obtentu non esset negotium differendum, cum in nostris litteris appellationis esset diffugium interclusum, inquisiuerunt de prefata sententia, diligenter inspicientes  dicta testium coram prioribus iudicibus productorum; et cum nichil rationabile inuenissent propter quod deberet ipsius confirmatio retardari, de prudentum consilio iuste ac rite prolatam pronuntiauerunt eamdem et auctoritate apostolica confirmarunt, iuxta quod in eorum authentico plenius continetur. Postmodum autem uos grauem in auditorio nostro fecistis querimoniam recitari quod cum super prefatis querelis ad dictum episcopum et coniudices suos nostras litteras impetraueritis, et ipsi testibus hinc inde receptis, sicut superius est expressum, et rationibus utriusque partis plenius intellectis, in quibusdam pro dicta nobili et in quibusdam pro monasterio uestro sententiam promulgarint, et prefatus abbas Sancti Dionysii et college ipsius de  mandato sedis apostolice sententiam confirmarint eamdem, prefata nobilis, confisa potius de sua potentia quam de iure, utrique sententie se contumaciter opposuerat, nec monasterium uestrum super rebus adiudicatis eidem desierat molestare. Propter quod ex parte uestra fuit nobis humiliter supplicatum ut finem litibus imponentes, quod a predictis iudicibus nostra fuerat auctoritate statutum apostolico dignaremur munimine roborare. Econtra uero R. dicte nobilis procurator tunc proposuit coram nobis quod cum eadem nobilis a primis iudicibus manifeste sentiens se grauari, nostram audientiam appellasset, ipsi appellationi eius minime deferentes, tam diffinitiuam quam excommunicationis tulerunt sententiam contra eam, quam cum postmodum  per iudices posteriores confirmari peteretis instanter, ac ipsa coram eis legitimas exceptiones proponeret, quas offerebat se coram arbitris continuo probaturam, quia ipsi iudices huiusmodi noluerunt exceptiones admittere, ab eis tanquam sibi certa ratione suspectis, nostram iterum audientiam appellauit. Sed ipsi appellatione contempta nichilominus in negotio processerunt. Nos igitur finem litibus uolentes imponi, dilectis filiis decano et magistris Gualtero Cornuto et Roberto de Corzon canonicis Parisiensibus nostris dedimus litteris in mandatis ut si constaret eisdem posteriores iudices perperam processisse, reuocato in statum debitum quidquid factum esset per eos,  sententiam a prioribus iudicibus promulgatam, prout iustum foret, appellatione remota confirmare uel infirmare curarent, alioquin quod a posterioribus iudicibus auctoritate nostra prouide factum esset per censuram ecclesiasticam facerent sublato appellationis obstaculo inuiolabiliter obseruari. Nullis litteris obstantibus preter assensum partium a sede apostolica impetratis. Sane duo illorum, decanus uidelicet, et magister Gualterus, tertio collega ipsorum se legitime excusante, partibus conuocatis, examinatis testibus, et publicatis attestationibus eorumdem, ac allegationibus diligenter auditis, iurisque ordine in omnibus obseruato, de prudentum uirorum consilio processum posteriorum iudicum per diffinitiuam sententiam confirmarunt, auctoritate  qua fungebantur firmius inhibentes ne quisquam in preiudicium confirmationis ipsius temere aliquid presumeret attentare. Tunc uero dicta nobilis per suas est patentes litteras protestata quod prefate sententie parebat atque paret. Demum nos sepedictam sententiam a secundis et tertiis iudicibus approbatam auctoritate apostolica confirmantes, dilectis filiis abbati Sancte Genouefe ac priori Sancti Martini de Campis per scripta nostra mandauimus ut eamdem, sicut et iusta, auctoritate nostra, sublato appellationis obstaculo, facerent firmiter obseruari, contradictores per censuram ecclesiasticam appellatione postposita compescentes. Qui Willelmum militem filium eiusdem nobilis legitime citauerunt; et eo in ipsorum presentia constituto,  ex parte uestra propositum exstitit contra eum quod ipse contra sepedictam sententiam temere ueniens, non seruabat eamdem, sed ipsam potius per uiolentiam infringebat. Unde pars uestra postulauit ut iuxta mandatum apostolicum ipsum compellerent ad obseruationem eiusdem. At ipse contra sententiam rationabile nichil obiiciens, quasdam opposuit exceptiones friuolas ad negotium differendum, asserens dictum priorem Sancti Martini sibi esse suspectum, pro eo quod tu, fili abbas, in causa Sancti Martini exsecutor tunc eras, quod tamen uerum non fuerat, sicut ex parte uestra exstiterat negatum omnino. Adiecit etiam quod cum monachi Sancti Martini accedunt ad monasterium uestrum, tanquam  fratres recipiuntur eo, et e conuerso monasterii uestri monachi recipiuntur ab illis, propter quod super his arbitros postulauit. Ad hoc autem ultimum pars uestra respondit quod non alio fraternitatis uinculo monachis Sancti Martini quam aliorum monasteriorum monachis nigri ordinis eratis astricti. Predicti uero iudices, licet huiusmodi cause friuole uiderentur, et primam scirent penitus esse falsam, ad malitiam tamen ipsius militis conuincendam quesiuerunt ab eo utrum se uellet pene alicui obligare si forsan in probatione deficeret predictorum, si probandi sibi hec concederent facultatem, quod idem facere recusauit omnino. Unde iudices ipsius euidens subterfugium attendentes, auctoritate sibi apostolica preceperunt ut sepedictam  diffinitiuam sententiam firmiter obseruaret, nec uenire presumeret contra eam; alioquin ipsum et omnes contradictores et excommunicationis uinculo innodabant. Sed idem non solum contra ipsam sententiam uenire presumpsit, uerum etiam uobis et hominibus uestris graues iniurias irrogauit. Propter quod idem iudices in ipsum, tanquam in rebellem et contumacem, excommunicationis sententiam proferentes, fecerunt eumdem excommunicatum publice nuntiari, id ipsum suis litteris nuntiantes. Ipse uero iniquitatem iniquitati et contemptui contemptum apponens, monachos uestros qui apud Nongentum manebant crudeliter petractauit, et in domibus suis detinuit sic inclusos quod ipsi nec exire poterant nec ad eos aliqui introire; quos postmodum  uiolenter eiiciens, rebus suis nequiter spoliauit, alias eis damna et iniurias inferendo. Et ut monasterium uestrum fatigaret laboribus et expensis, quasdam a nobis ueritate suppressa et suggesta nichilominus falsitate ad dilectos filios Sancti Lupi et Sancti Martini abbates et R. de Sancto Quintino canonicum Trecensem fecit litteras impetrari; in quibus continebatur quod cum uos eum super quibusdam possessionibus et rebus aliis coram prefatis abbate Sancte Genouefe ac priore Sancti Martini de Campis auctoritate nostra traxissetis in causam, iidem legitimas exceptiones admittere recusantes, in ipsum et quosdam homines suos excommunicationis et in terram eius interdicti sententias post appellationem ad nos legitime interpositam promulgarant.  Propter quod nos prefatis abbatibus et canonico nostris dedimus litteris in mandatis ut si sententias ipsas inuenirent post appellationem ad nos legitime interpositam esse latas, denuntiantes eas auctoritate nostra penitus nullas esse, in causa ipsa procederent iuxta priorum continentiam litterarum; alioquin partes remitterent ad iudicum priorum examen. Cum igitur dicti posteriores iudices uos ad suam presentiam citauissent, procurator uestri monasterii in ipsorum presentia constitutus ne occasione huiusmodi litterarum procederent inhibuit appellando, eo quod falsa suggestione ac ueritate suppressa fuerant impetrate, cum de his omnibus que superius sint expressa nullam facerent mentionem. Quia igitur mendax precator carere debet  penitus impetratis, dilectis filiis A. archidiacono, succentori, et decano Sancti Germani Antisiodorensis Parisiensis nostris dedimus litteris in preceptis quatenus predictis litteris, quas constat ueritate tacita impetratas, nequaquam obstantibus, et reuocato in irritum si quid occasione ipsarum inuenerint attentatum, latum in eum et alios contradictores excommunicationis sententiam tandiu faciant auctoritate nostra sublato appellationis obstaculo firmiter obseruari donec de damnis et iniuriis irrogatis monasterio uestro satisfaciat competenter, et sufficienter exhibeat cautionem quod nec ipse nec eius heredes contra sepedictam diffinitiuam sententiam uenient, sed eam de cetero firmiter  obseruabunt. Ne igitur super sententia toties confirmata possitis ulterius molestari, nos eamdem sententiam, ueritate perspicaciter intellecta, inuiolabili confirmationis munimine roboramus, perpetuum alteri parti silentium imponentes, ac decernentes irritum et inane si quid de cetero apparuerit impetratum. Nulli ergo . . . nostre confirmationis et constitutionis infringere, etc., usque incursurum.

Datum Laterani, Idibus Decembris, pontificatus nostri anno quarto decimo.



CXXXIII. MAGISTRO ROBERTO DE CORZON CANONICO PARISIENSI ET CONIUDICIBUS SUIS. Dantur inducie ad exsecutionem uoti. 

 Dilectus filius nobilis uir Walterus dominus de Auesnis transmissa nobis petitione monstrauit quod cum affixo suis humeris signo crucis ad subsidium terre sancte uouerit proficisci, et se ad iter peregrinationis accinxerit exsequendum, B.  subdiaconus frater suus cantor quondam Ecclesie Laudunensis, qui deuastauerat, Dei timore postposito, et abiecto habitu clericali, hostiliter terram suam incendio multiplici et rapinis, accinctus balteo militari, ab ipso Waltero monitus assecurare noluit usque ad eius reditum dictam terram, sed ab eo recedens animo indignanti, eidem fratri ac eius terre grauiter aduersatur. Unde cum ex discessu suo irreparabile damnum per ipsum B. sibi ac eius terre  timeat prouenturum, nobis humiliter supplicauit ut propter necessitatem huiusmodi ad exsequendum uotum emissum sibi et familie sue concedere dignaremur inducias competentes. Unde nos uenerabilibus fratribus nostris Suessionensi et Meldensi episcopis et dilecto filio abbati Longipontis Suessionensis diecesis nostris dedimus litteris in mandatis ut auctoritate nostra dilationem exsequendi uotum peregrinationis predicte, quandiu eis constiterit durare huiusmodi absque dolo et fraude necessitatis articulum, concedant eidem, ipsum et familiam suam non permittentes super hoc ab aliquo molestari; ita quod, eo cessante, ad nostrum consilium et mandatum reddat Domino quod promisit, in terre sancte subsidium properando, et  interim ad subuentionem ipsius iuxta possibilitatem suam, quemadmodum cum fratre Aimaro thesaurario domus militie Templi Parisiensis, cui super hoc scribimus, poterit conuenire, competens mittat subsidium; cum, sicut pro certo didicimus, eo plus solito indigeat ipsa terra. Ne igitur occasione cautionis quam recepistis ab ipso cum relaxastis excommunicationis sententiam, quam pro eo quod uotum non exsequebatur emissum tulistis in eum, mandatum nostrum ualeat impediri, presentium uobis auctoritate mandamus quatenus permittatis ut iuxta prescriptam formam in ipso negotio procedatur.

Datum Laterani, III Id. Dec., anno quarto decimo.



CXXXIu. HIEROSOLYMITANO PATRIARCHAE APOSTOLICAE SEDIS LEGATO. De electione archiepiscopi Nicosiensis. 


Presentata nobis electione quam dilecti filii capitulum Nicosiensis Ecclesie de dilecto filio magistro Durando eiusdem Ecclesie thesaurario celebrarunt, licet eiusdem capituli et suffraganeorum ac karissimi in Christo filii nostri Cypri regis illustris et plurium aliorum litteras receperimus super ea, quia tamen nonnisi unus de electoribus se nostro conspectui presentauit, electionem eamdem sufficienter examinare nequiuimus secundum apostolice  sedis morem. Unde nec ipsam ualuimus confirmare, cum et nobilis uir Gualterus de Monte-Beliardo, qui dicitur parochianus ipsius, de persona eiusdem electi per litteras suas quedam nobis suggerit que idem electus asseruit esse malitiose conflicta propter odium quo idem nobilis regem persequitur memoratum. uerum quia onerosum esset et graue, propter maris et uiarum pericula, ob hoc iterato ad sedem apostolicam laborare, pallium, insigne pontificalis officii, ad te, tradendum eidem, duximus destinandum; fraternitati tue per apostolica scripta mandantes quatenus si post denuntiationem super hoc a te factam talis infra mensem apparuerit persona que legitime uelit et possit  aliquod impedimentum canonicum obiicere contra ipsum, tu causam audias, et eam appellatione remota canonico fine decidas; et si uel impetitus non fuerit, uel exstiterit absolutus, tu ipsum precipias consecrari, ac deinde conferas et pallium sub forma quam tibi transmittimus nostris litteris interclusam.

Datum Laterani, III Kal. Ianuarii, pontificatus nostri anno quarto decimo.



CXXXu. ABBATI ET CONuENTUI SANCTI uEDASTI ATREBATENSIS. Confirmatur quedam compositio. 

Cum a nobis petitur quod iustum est et honestum,  etc., usque effectum. Eapropter, dilecti in Domino filii, uestris iustis precibus, etc., usque assensu  , compositionem que inter bone memorie Martinum abbatem uestrum ex parte una et I.  quondam et eius heredes Bethunienses aduocatos ex altera super quibusdam transactionibus talliarum, rogationum, uiolentarum exactionum, et aliarum rerum, in presentia bone memorie Samsonis Remensis archiepiscopi de assensu partium amicabiliter interuenit, sicut sine prauitate prouide facta est et ab utraque parte sponte recepta, necnon et in ipsius archiepiscopi super hoc confecto authentico declaratur, auctoritate apostolica confirmamus  et presentis scripti patrocinio communimus. Nulli ergo, etc., usque incursurum.

Datum Laterani, IX Kal. Ianuarii, pontificatus nostri anno quarto decimo.



CXXXuI. PRAEPOSITO ECCLESIAE SANCTI EuASII DE CASALI, EIUSQUE FRATRIBUS TAM PRAESENTIBUS QUAM FUTURIS REGULAREM uITAM PROFESSIS IN PERPETUUM. De confirmatione priuilegiorum. 

Pie postulatio uoluntatis effectu debet prosequente compleri; quatenus et deuotionis sinceritas laudabiliter enitescat, et utilitas postulata uires indubitanter assumat. Eapropter, dilecti in Domino filii, petitionibus uestris benignitate debita gratum  impertientes assensum prefatam Ecclesiam, in qua diuino mancipati estis obsequio, sub beati Petri et nostra protectione suscipimus, et ad exemplar predecessorum nostrorum bone memorie Calixti, Paschalis, Innocentii, Lucii, et Urbani Romanorum pontificum presentis scripti priuilegio communimus. In primis siquidem statuentes ut ordo canonicus, qui secundum Deum et Beati Augustini Regulam in eadem ecclesia institutus esse dignoscitur, perpetuis ibidem temporibus inuiolabiliter obseruetur. Preterea quascunque possessiones, quecunque bona eadem ecclesia uestra inpresentiarum iuste et canonice possidet, aut in futurum concessione pontificum, etc., usque illibata permaneant, in quibus hec propriis duximus exprimenda uocabulis. In eodem  loco Casalis, ecclesiam Sancte Marie, et ecclesiam Sancti Stephani, cum hospitali ibidem edificato et omnibus suis pertinentiis. Omnes ecclesias sitas in curia Casalis, cum omnibus suis pertinentiis. Ecclesiam Sancti Hilarii, et domum laboris ecclesiastici. In Paciliano, ecclesiam Sancti Germani, ecclesiam Sancti Michelis de Casteneto. In loco Sancti Georgii, ecclesiam Sancti Martini, Sancte Marie, Sancti Hilarii, Sancti uitalis et Sancti Petri. In Cinaglo, ecclesiam Sanctorum Cosme et Damiani, cum quatuor mansis et omni decima totius loci. In Rodolasco, ecclesiam Sancti Michelis, cum pertinentiis suis. In Torcello, ecclesiam Sancti Clementis et Sancti Nicolai. In loco Casalis, tres mansos terre  quos propriis bobus excolitis, sex iugera uinearum ad proprios labores, mansum Brisce, mansum Gramine, mansum Officiani, mansum Ambrosii Tisinasci, mansum filiorum Gisi, mansum Hilarii, mansum Ade Duamani, mansum Spatecaldarii, mansum Henrici Fine, mansum Setacarii, mansum Cauatorte, mansum Oberti Prisiliani, mansum Quirici Balde, mansum Radulphi Keke, cum pertinentiis et tertia parte decimarum totius loci Casalis, et tota decima terrarum familie Sancti Euasii, et tota decima Braydarum episcopi, et quidquid ecclesia de Paciliano de iure uel longa consuetudine uestre ecclesie facere consueuit. uillam Liuuentini, cum decimis et omnibus pertinentiis suis. In Sancto Georgio, quatuordecim mansos, sextam decimam partem  Torcelli, et tenimentum quondam Petri Crassi, cum omnibus pertinentiis suis. In Monteclo, tres mansos. In Marabello, quinque mansos. In pertinentia Celle, septem mansos. In Sermacia, quinque mansos. In Paciliano, quatuor mansos. In uico Borroni, mansum unum. In Luco, mansum unum. In Ageldo, mansum unum. In Ozano, mansum unum. In Rubiano, mansum unum. In Otimiano, mansum unum, In Fraxeneto, mansum unum et dimidium. Sane noualium uestrorum que propriis manibus aut sumptibus colitis, sine de nutrimentis uestrorum animalium, nullus a uobis decimas presumat auferre. Liceat quoque uobis, etc., usque in ecclesia uestra sine contradictione qualibet retinere. Prohibemus insuper, etc., usque in loco uestro professionem fas  sit absque prepositi sui licentia de claustro uestro discedere. Discedentem uero sine communi litterarum cautione nullus audeat retinere. Chrisma uero, oleum sanctum, etc., usque gratiam atque communionem apostolice sedis habuerit, et ea gratis et absque prauitate aliqua uobis uoluerit exhibere. Alioquin liceat uobis catholicum quemcunque malueritis adire antistitem, qui nimirum nostra fultus auctoritate quod postulatur indulgeat. Obeunte uero te nunc eiusdem loci preposito uel tuorum, etc., usque prouiderint eligendum. Decernimus ergo, etc., usque integra et illibata seruentur, eorum pro quorum gubernatione, etc., usque profutura. Salua sedis apostolice auctoritate et diecesani episcopi canonica iustitia. Si qua igitur in futurum, etc.,  usque subiaceat. Cunctis autem eidem loco, etc., usque premia eterne pacis inueniant. Amen.

Datum Laterani, per manum Ioannis Sancte Marie in Cosmidin diaconi cardinalis, S. R. E. cancellarii, III Kal. Ianuarii, indictione Xu, Incarnationis Dominice anno 1211, pontificatus uero domini Innocentii pape III anno quarto decimo.



CXXXuII. CAPITULO SANCTI EuASII DE CASALI. De subiectione Ecclesie Pacilianensis. 

Cum dilecti filii u. ecclesie uestre ac Guaz et A. Sancti Germani et communis de Paciliano procuratores ad sedem apostolicam accessissent, nosque illis  benignam audientiam dedissemus, predictus procurator ecclesie uestre proposuit coram nobis quod cum olim inter ecclesiam uestram ex parte una et ecclesiam Sancti Germani de Paciliano ex altare coram uenerabili fratre nostro patriarcha Hierosolymitano, tunc episcopo uercellensi, super subiectione quam uestra ecclesia petebat ab illa questio uerteretur, syndicus ecclesie uestre proposuit coram eo quod eadem ecclesia ecclesie uestre in omnibus debebat esse subiecta, utpote sue plebi, et tempore solemnis baptismi, uidelicet uigilia Pasche ac Pentecostes, expensis Paciliacensis ecclesie uestre fontes debebant repleri, ac presbyter Paciliacensis pro scrutiniis faciendis tempore constituto et pueris baptisandis temporibus supradictis ad ecclesiam uestram  accedere tenebatur, et indifferenter presentatos sibi pueros baptizare, chrisma sibi suo scholari uel clerico ministrante; clerici autem eiusdem ecclesie, qui uellent ad ordines promoueri, ad eos debebant per uestram ecclesiam presentari ac uobis omnem reuerentiam exhibere; cum autem Casalensis prepositus in synodo steterit, clerici Pacilianensis ecclesie cum eo surgere tenentur et stare quandiu Casalensis prepositus steterit in eadem. Prepositus uero Pacilianensis proposuit ex aduerso quod ecclesia sua nullo tempore fuit titulus Ecclesie Casalensis, nec unquam tanquam plebi subiecta; sed etsi aliquo tempore rei ueritas se aliter habuit, huiusmodi tamen questio per bone memorie Gisulphum uercellensem episcopum concorditer exstitit terminata,  qui statuit ut in tribus solummodo ecclesia sua esset obnoxia Casalensi, uidelicet quod baptismi tempore unus sacerdos Pacilianensis ecclesie ad fontes intersit cum clericis Casalensis Ecclesie, baptizaturus pueros tantummodo sue uille, et qui ordinandi fuerint de Pacilianensi ecclesia, per Casalensem ad ordines presententur; nisi forsan prepositus aut canonici Casalenses a presentatione callide se subtraxerint eorumdem; ac in synodo, ubicunque sedeant, surgant surgente preposito Casalensi, adiiciens quod idem prepositus chrisma debebat facere ministrari Pacilianensi presbytero baptizanta. In his ergo tantum Ecclesia sua ecclesie uestre et non aliis tenebatur. Syndicus uero predictus super huiusmodi prorsus inficians interuenisse  concordiam, instrumentum quod super hoc ecclesia Pacilianensis exhibuit, suspectum asseruit falsitatis, adiiciens quod post tempus illud Pacilianenses impleri fecerant fontes ecclesie Pacilianensis. Porro ex parte fuit Pacilianensis ecclesie replicatum quod instrumentum predictum fide dignum et authenticum erat, ac etiam a uercellensi capitulo approbatum, et transactionem que continebatur in eo bone memorie Lucius papa predecessor noster auctoritate apostolica confirmarat, sicut per ipsius authenticum apparebat. Quod autem post tempus transactionis aliquando fuerint fontes impleti, ex ignorantia facti processit; cum postmodum in thesauraria Beati Eusebii instrumentum  fuerit transactionis inuentum, cuius tenorem primitus ignorarant. Et quia istud specialiter in illa controuersia fuit antiqua petitum, et omnia remissa fuerant a Casalensibus preter tria predicta, repletio fontium postmodum indebite facta non debebat Pacilianensem ecclesiam ad id prestandum in posterum obligare. Cum igitur coram patriarcha predicto super his fuisset ab utraque parte diutius litigatum, idem uisis et auditis allegationibus et instrumentis ac depositionibus testium quos pars utraque produxit, habito fratrum suorum et aliorum iuris peritorum consilio, sic decreuit, ut Pacilianensis sacerdos tempore solemnis baptismi cum baptizandis pueris terre sue ad ecclesiam Casalensem accederet, et indifferenter quoscunque  pueros baptizaret oblatos, ordinandi uero de sepe dicta Pacilianensi ecclesia per uestram presententur ad ordines; nisi forte prepositus qui pro tempore fuerit, aut capitulum a presentatione ipsorum callide se duxerint subtrahendos; ita tamen quod clericus Pacilianensis qui esset ad ordines presentandus, presentatorem procurare minime teneretur, et si clericus Casalensis sine dilatione uellet accedere ad presentandum eumdem, presentandus cum eo accederet sine mora; quod si presentator ire differret, ordinandus accederet sine ipso, et usque ad tempus representationis exspectaret eumdem. Statuit etiam ut Pacilianenses clerici in synodo surgerent cum Casalensi preposito, starent cum eo quandiu ipse steterit, sicut clerici Casalenses.  Chrisma quoque idem prepositus Pacilianensi presbytero baptizanti sicut aliis sacerdotibus faceret ministrari, et celebrato baptismate, chrisma et oleum sanctum Pacilianenses clerici de manu prepositi reciperent sepedicti. A repletione uero fontium et aliis que a uestra ecclesia fuerant postulata ecclesiam Pacilianensem prorsus absoluit. Propter quod ab ecclesia uestra fuit ad sedem apostolicam appellatum; et eadem prosequente appellationem emissam, bone memorie Clemens predecessor noster appellationis causam Mortariensi preposito et magistro Iacobo Papiensi canonico delegauit. In quorum presentia partibus constitutis, magister Garganus syndicus Pacilianensis ecclesie proposuit coram illis quod a prefata sententia ab ecclesia uestra nec prima die  qua lata fuit coram prefato iudice uiua uoce, nec postmodum infra decem dies in scriptis in eius presentia exstitit appellatum, et appellationem ipsam ecclesia uestra non fuerat infra tempus legitimum prosecuta. Unde ab impetitione ipsius Pacilianensis ecclesia debebat absolui. Iudices uero predicti, uisis et intellectis rationibus utriusque partis, et depositionibus testium predictorum diligenter inspectis, prefato magistro prestante corporaliter iuramentum quod a prefata sententia nec prima die nec infra decem dies, sicut superius est expressum, ab ecclesia uestra fuerat prouocatum, eumdem magistrum nomme Pacilianensis ecclesie ab impetitione Casalensis ecclesie sententialiter absoluerunt,  prefatam diffinitiuam sententiam confirmantes. Cum igitur sepedicti Pacilianenses per decennium et amplius prefate sententie paruissent, et postmodum ipsam seruare temeritate propria recusassent, nos ecclesie uestre querela super hoc proposita coram nobis, uenerabili fratri nostro Lothario Pisano archiepiscopo, tunc uercellensi electo, nostris dedimus litteris in mandatis ut eos ad obseruationem ipsius sententie per censuram ecclesiasticam, sicut iustum esset, compelleret, appellationis diffugio non obstante. In cuius presentia partibus constitutis, G. syndicus ecclesie uestre petiit ut prefatam sententiam a predicto episcopo promulgatam et confirmatam per iudices a sede apostolica delegatos, sicut per instrumenta publica exinde  confecta plenius apparebat, faceret exsecutioni mandari. Sed pars altera proposuit ex aduerso quod cum tam diffinitiua sententia quam ea que lata exstiterat pro confirmatione ipsius, sicut nisa est probare per testes, fuerit per appellationem suspensa, prefata diffinitiua non erat exsecutioni mandanda, sed potius de causa ex integro cognoscendum. Ceterum ecclesie uestre syndicus obiectum appellationis inficians, asseruit quod si fuisset etiam prouocatum, nichilominus tamen ipsa sententia in rem transierat iudicatam, cum non solum biennium, sed decennium etiam fuerit a tempore prolationis elapsum. Nec illud debebat obstare quod allegauerat pars aduersa, uidelicet quod lis que speratur in consistorio principis absque damno more manet  intacta; eo quod id locum habet, si postquam ad principis uenit notitiam, cause tractatum distulerit uariis occupationibus prepeditus. Preterea syndicus asseruit memoratus quod de predicte sententie uiribus non erat amplius inquirendum, cum clerici Pacilianensis ecclesie proprio motu in omnibus capitulis paruerint sententie memorate, quod nisus est testium assertione probare. At Pacilianensis prepositus id penitus negans, proposuit quod hoc uerisimile minime uidebatur, cum semper a longis retro temporibus in Sabbato uigilia Pasche ac Pentecostes solemne baptismum Pacilianensis ecclesia celebrarit, quod et uoluit probare per testes, adiiciens quod etsi omnia uera essent que  pro uestra ecclesia fuerant allegata, parti sue tamen non debebant obesse; cum prepositus uester, uobis assentientibus, super his que prefata sententia uel ratione alia uestre competebant ecclesie transegerit cum eodem, et bone memorie Celestinus papa predecessor noster transactionem super his habitam confirmarit, quasdam litteras nomine ipsius predecessoris nostri confectas producens in medium ad suam intentionem fundandam. Ad hoc prefatus syndicus ecclesie uestre respondit quod hoc nec uerum erat nec uerisimile uidebatur, cum tempore quo patriarcha predictus prefuerat ecclesie uercellensi plures de clericis Pacilianensis ecclesie suspensi fuerint pro eo quod dictam sententiam non seruarant, et ab eis usque tunc id non exstiterit  allegatum, firmiter asseuerans instrumentum super transactione confectum et prefatas confirmationis litteras esse falsas. uerum prefatus archiepiscopus de litterarum illarum dubitans falsitate, ipsas examinandas ad nostram presentiam destinauit cum suarum testimonio litterarum  . Nos igitur litteris ipsis diligenter inspectis, ipsis rescripsimus quod eas tam ex dictamine, quod a stylo cancellarie nostre discrepabat omnino, quam ex bulla que fuerat extracta ex litteris aliis, et illis fraudulenter inserta, falsas esse comperimus manifeste. Porro archiepiscopus memoratus, uisis et intellectis his et aliis que hinc inde fuere proposita coram eo,  et habito prudentum uirorum consilio, super premissis pronuntiauit quemadmodum dictus pronuntiauerat patriarcha, ecclesie uestre syndicum sententialiter ab impetitione syndici communis Pacilianensis absoluens super eo quod proposuerat quod uestra perturbarat ecclesia quasi possessionem Pacilianensis communis super suorum baptismate paruulorum. Licet autem prefati Pacilianenses a predicta sententia postmodum appellarint, iidem tamen appellationem emissam infra biennium prosequi non curarunt, et eis non deferentibus pueros suos ad uestram ecclesiam baptizandos, iuxta quod a patriarcha et archiepiscopo memoratis fuerat sententialiter diffinitum, nos super hoc ecclesie uestre querela recepta, uenerabili fratri nostro  Papiensi episcopo dedimus in mandatis ut partibus conuocatis, causam audiret et appellatione remota fine debito terminaret. A quo, libello sibi oblato, ecclesie uestre syndicus postulauit ut cum commune Pacilianense pueros suos ad Casalensem Ecclesiam baptizandos contemnerent destinare, ipsos ecclesiastica censura compelleret ut tempore solemnis baptismi pueros suos ad eamdem ecclesiam baptizandos transmitterent, ut tenentur. Lite igitur coram eo solemniter contestata, et productis testibus, et exhibitis instrumentis, prefatus episcopus, uisis et intellectis rationibus utriusque partis, et habito prudentum uirorum consilio, nonobstantibus litteris quos uenerabiles fratres nostri Terdonensis et  Alexandrinus episcopi miserunt eidem, quasque sibi prepositus Pacilianensis ecclesie in die tertio presentauit, cum post impetrationem ipsarum pars Pacilianensis testitum depositiones receperit a uestra ecclesia productorum, et postulatis induciis et obtentis ad faciendos extractus et super depositionibus testium disputandum sibi sua tradiderit instrumenta, depositiones testitum et extractus, de prefatis litteris non faciens mentionem, syndicum Pacilianensem communis eorum nomine sententialiter condemnauit ut de cetero singulis annis tempore solemnis baptismi, uidelicet uigilia Pasche ac Pentecostes, paruulos suos ad ecclesiam uestram mitterent baptizandos. Postmodum autem Pacilianensis prepositus suam nobis querimoniam  destinauit quod Casalensis prepositus iniuriabatur eidem super quadam pecunie quantitate. uerum nos dilecto filio Raynerio subdiacono nostro Astensi canonico nostris dedimus litteris in mandatis ut causam audiret, et appellatione remota, usuris cessantibus, fine debito terminaret. Quibus in eius presentia constitutis, B. syndicus Pacilianensis ecclesie oblato libello proposuit coram eo quod cum transactionem habitam inter magistrum Stephanum ecclesie uestre nomine et magistrum Gar. tunc syndicum Pacilianensis ecclesie super baptismate paruulorum et capitulis aliis minime seruaretis, incideratis in penam trecentarum  librarum Papiensis monete, que fuerat in compromisso expressa. Unde postulauit instanter ut uos compellet ad solutionem eiusdem, repetens nichilominus centum quinquaginta libras Papienses quas prefatus magister G. nomine Pacilianensis ecclesie dederat ecclesie uestre pro bono pacis et expensis quas fecerat super prefatis capitulis litigando; et quod ecclesia uestra teneretur ad hec nisus est probare per testes et per publicum instrumentum. Syndicus uero ecclesie uestre proposuit ex aduerso quod instrumentum quod idem exhibuerat, erat falsum, et contractus, qui continebatur in illo, nunquam habitus fuerat inter partes, et si habitus esset, non debebat tenere de iure, eo quod super spiritualibus, que remitti non poterant, factus  esset; nec prefatus magister ad penam ecclesiam uestram quiuerat obligare, nec etiam licitum fuerat super re transigere iudicata. Iudex uero predictus, auditis his et aliis que fuerunt proposita coram eo, et utriusque partis rationibus diligenter inspectis, prefatum ecclesie uestre syndicum, ipsius ecclesie nomine, ab impetitione partis alterius super predicte pecunie quantitate per sententiam diffinitiuam absoluit. uerum procurator predictus postulauit a nobis ut prefatas sententias auctoritate dignaremur apostolica confirmare, ac super premissis parti aduerse perpetuum silentium imponentes, ipsos nichilominus puniremus pro eo quod instrumentis et litteris pluries in iudicio fuerant usi falsis, eosque  uobis condemnaremus nichilominus in expensis, reuocando in irritum quod per Petracium et Morandum occasione litterarum falsarum contra Ecclesiam uestram exstiterat attentatum. Ad hec prefati procuratores Pacilianenses responderunt quod licet prefate sententie late fuerint contra eos, ipsi tamen appellarant ab illis, et eedem iniquitatem nichilominus continebant, et de dolo presumi poterat manifeste, eo quod contra transactionem exstiterant promulgate. Unde petebant easdem auctoritate apostolica irritari, cum instrumentum transactionis ipsius ut falsum non fuerit in iudicio reprobatum; nichilominus postulantes ut, predictis sententiis nonobstantibus, transactionem eamdem, que fuerat pena pecuniaria et sacramenti religione firmata,  faceremus seruari, per quam Pacilianenses et eorum ecclesia ab ecclesie uestre subiectione reddebantur immunes. Procurator uero uester proposuit ex aduerso quod de iuribus sententiarum illarum non erat de cetero inquirendum, cum in rem iam transierint iudicatam, et licet pars aduersa, sicut asserit, a sententia Mortariensis prepositi et eius coniudicis appellarit, nichilominus tamen per decennium et amplius ipsi Pacilianenses prefate sententie paruerunt, propter quod et appellationi sue ac transactioni, si qua facta exstitit, renuntiasse uidentur. Preterea cum de instrumento transactionis archiepiscopus cognouerit memoratus, et eo nonobstante pronuntiauerit contra ipsos, illud merito presumitur reprobasse; et si ab ipsius, ut asserunt, sententia  prouocarunt, appellationem tamen infra biennium non fuerunt postmodum prosecuti. Sed a sententia prefati Papiensis episcopi eis licuit appellare, quia cum iam secundo appellauerint, sicut dicunt, in eadem causa ipsis prouocare, tertio non licebat: contra quos etiam subdiaconus memoratus, ad quem ipsi nostras litteras impetrarant, super transactione predicta sententiam promulgauit, ab impetitione ipsorum uestram ecclesiam absoluendo. Procuratores uero Pacilianenses replicarunt quod appellationem quam emiserant a sententia quam prefatus archiepiscopus tulerat contra eos infra tempus legitimum fuerant prosecuti, sed eodem impediente archiepiscopo, qui tunc temporis apud sedem apostolicam morabatur, non potuerunt  aliquid impetrare. Unde quia lis inferri sperabatur in consistorium principis, sine damno more morabatur intacta. Preterea cum presentiam iudicis formidarent pro falsitate in iudicio deprehensa, et timor talis existeret qui cadere poterat in constantem, a prosecutione appellationis ipsius merito poterant excusari. Ad hec autem procurator uester respondit non esse uerisimile quod infra biennium appellationem prosequi nequiuissent, quia licet aliquando princeps exstiterit occupatus, non tamen consueuit instantibus iustitiam denegare; nec metum quem ob uitium falsitatis incurrebant allegare ualebant, cum iidem huiusmodi incusserant, sibi metum, nec ex eo erant aliquatenus excusandi unde  debebant potius condemnari. Nos igitur, his et aliis diligenter auditis que partes coram nobis proponere uoluerunt, de consilio fratrum nostrorum predictas sententias, qua manifeste cognouimus esse iustas, decreuimus confirmandas. Nullo ergo, etc., usque incursurum.

Datum Laterani, Iu Non. Ianuarii, pontificatus nostri anno quarto decimo.



CXXXuIII. EPISCOPO ET CUSTODI ARGENTINENSI. Ne uulgaria iudicia exerceantur a presbyteris. 

Licet apud iudices seculares uulgaria exerceantur iudicia, ut aque frigide, uel ferri candentis, siue duelli, huiusmodi tamen iudicia Ecclesia non admisit;  cum scriptum sit in lege diuina: Non tentabis Dominum Deum tuum . Hoc igitur obseruato, circa purgationem Reimboldi latoris presentium, qui super heretica prauitate asseritur infamatus, taliter procedatis quod morbus iste, qui serpit ut cancer, per uestram sollicitudinem circumspectam perfecte curetur; ita quod eum nec iniquum grauet iudicium, nec misericordia dissoluta confundat.

Datum Laterani, u Idus Ianuarii, pontificatus nostri anno quarto decimo.



CXXXIX. P. PRAEPOSITO EBREDUNENSI SUBDIACONO NOSTRO Recipitur sub protectione B. Petri 

Cum a nobis petitur quod iustum est et honestum,  etc. Eapropter, dilecte in Domino fili, etc., usque inclinati, personam tuam cum omnibus bonis tam ecclesiasticis quam mundanis que inpresentiarum rationabiliter possides, aut in futurum iustis modis dante Domino poteris adipisci, sub beati Petri et nostra protectione suscipimus. Specialiter autem preposituram et canonicam Ebredunensis ecclesie cum pertinentiis suis, sicut eas iuste possides et quiete, auctoritate tibi apostolica confirmamus et presentis scripti patrocinio communimus. Nulli ergo, etc., usque protectionis et confirmationis, etc., usque incursurum.

Datum Laterani, Iu Idus Ianuarii, pontificatus nostri anno quarto decimo.



CXL. P. SUBDIACONO NOSTRO PRAEPOSITO, ET CAPITULO EBREDUNENSI. De supplenda negligentia prelatorum. 


Postulastis per sedem apostolicam edoceri ut cum ad uos simul et archiepiscopum uestrum donatio prebendarum ecclesie uestre pertineat  , utrum prebende uacantis donatio penes archiepiscopum ipsum remaneat, si eam infra semestre tempus neglexeritis pariter ordinare. Ad quod uobis breuiter respondemus quod cum uos et idem archiepiscopus infra tempus prescriptum negligentes existitis circa collationem uocantium prebendarum, sicut nec ab illo ad uos, ita nec a uobis ad illum potestas deuoluitur  conferendi, sed secundum statuta Lateranensis concilii ad superiorem transit donatio earumdem; nisi forte archiepiscopus, non ut prelatus, sed ut canonicus, uobiscum ius habeat conferendi; et in hoc casu, si dolose forsitan impedierit, dolus ei suffragari non debet.

Datum Laterani, Iu Idus Ianuarii, pontificatus nostri anno quartodecimo.



CXLI. ABBATI ET CONuENTUI CORBEIENSI. Confirmatur quedam sententia. 

Cum a nobis petitur quod iustum est et honestum, etc., usque perducatur effectum. Eapropter, dilecti in Domino filii, uestris iustis postulationibus, etc.,  usque assensu, sententiam diffinitiuam quam pro uobis contra nobilem uirum W. aduocatum Bethunie super quibusdam talliis et exactionibus quas dictus aduocatus indebite uestris hominibus imponebat, dilecti filii Sancti Martini de Gemellis et Sancti Acheloi abbates et precentor Ambianensis, a nobis iudices delegati, exigente iustitia protulerunt, sicut est iusta, nec legitima prouocatione suspensa, auctoritate apostolica confirmamus et presentis scripti patrocinio communimus. Nulli ergo, etc., usque incursurum.

Datum Laterani, II Kal. Ianuarii, pontificatus nostri anno quarto decimo.



CXLII. UNIuERSIS EPISCOPIS IN QUORUM EPISCOPATIBUS MALEFACTORES CORBEIENSIS MONASTERII COMMORANTUR. Aduersus malefactores monasterii Corbeiensis.


Quanto amplius Corbeiense monasterium ad ius et proprietatem sacrosancte Romane Ecclesie noscitur pertinere, et specialius ad eius curam respicit et tutelam, tanto ad defensionem et conseruationem ipsius propensiori cura nos oportet intendere, et eius iura illibata et integra conseruare. Inde est quod uniuersitati uestre per apostolica scripta mandamus quatenus illos parochianos uestros qui possessiones et bona prefati monasterii auferre presumpserint et ea temerarie molestare, cum omni studeatis diligentia conuenire ut et ablata restituant et ab eorum molestia  et infestatione desistant. Quod si iuxta commonitionem uestram facere forte contempserint, eos usque ad condignam satisfactionem censura ecclesiastica arceatis.

Datum Laterani, III Non. Decemb., pontificatus nostri anno quarto decimo.



CXLIII. ABBATI ET CONuENTUI SANCTI MAGLORII PARISIENSIS. Ne quid exigatur pro installatione abbatis.

Cum ex iniuncto nobis apostolatus officio Ecclesiarum omnium sollicitudinem gerere teneamur, ea corrigere nos oportet que interdum contra sacrorum canonum sanctiones in eis per ipsarum ministros improuide attentantur. Sane ad audientiam nostram  uobis referentibus est delatum quod cum abbatem uestrum contingit de nouo in sede, prout moris est, collocari, archidiaconus Parisiensis pro installatione ipsius centum solidos Parisiensis monete a uobis nititur extorquere, huiusmodi exactionem in ius annuum conuertendo. Quia igitur talis exactio est rationi contraria et sanctorum Patrum institutionibus inimica, ne id de cetero attentetur, auctoritate presentium districtius inhibemus. Nulli ergo . . . inhibitionis, etc., usque incursurum.

Datum Laterai, III Non. Octob., pontificatus nostri anno quarto decimo.



CXLIu. PRIORI GRANDI MONTENSI. Confirmantur quedam statuta 


Cum quedam capitula in authentico nostro contenta per litteras tuas, que coram nobis recitate fuerunt, ad maiorem duxeris euidentiam exponenda, nos attendentes te illa et intellexisse fideliter et salubriter explanasse, deuotioni tue presentium auctoritate mandamus, quatenus ipsa secundum expositionem huiusmodi facias obseruari. Ad maiorem uero cautelam expositiones illas de uerbo ad uerbum presenti scripto iussimus adnotari; quarum tenor est talis. Quia de pulsatione ad collationem prima fiebat questio, taliter uidetur determinare priuilegium,  quod procurator domus secundum tenorem mandati apostolici debet propria manu pulsare, cum in domo presens fuerit, hora statuta a priore; nisi infirmitas corporis manifesta uel necessitas ineuitabilis ipsum detinuerit, ne collationi ualeat interesse. Si uero interesse nequiuerit, alius conuersus, quem prior statuerit, pulset hora statuta. Ita siquidem ut de negligentia iure non ualeant reprehendi. Prior autem clericum instituet qui procuratori uel alteri conuerso hora statuta precipiat ut pulsetur; uel si clericus negligens fuerit, hoc idem iniungat alius clericus loco eius. Per quod manifeste datur intelligi quod clericus auctoritatem habet iniungendi conuerso ut pulset hora statuta, uel si forte hora transierit, conuersus tenetur pulsare ad denuntiationem  clerici sine dilatione qualibet uel questione; et si quilibet horum negligens fuerit uel contemptor, de mandato summi pontificis tanquam transgressor puniatur. uisitatores computationes audiant de receptis pariter et expensis, eo modo quo prior computationes consueuit audire, quem modum, quamuis satis notus sit uniuersis, plane coram omnibus in capitulo generali exposuimus. Si clericis placuerit ut exeant ad laborem, cum conuersis exeant, et cum eis pariter reuertantur; sed semper hebdomadarius in cella remaneat, cuius nomine intelligimus interiorem ambitum uel clausuram, uel, si clausura non fuerit, loca adiacentia officinis. Si uero clerici uel conuersi excesserint exeundo, quod intelligimus si  nimis frequenter et sine causa honesta, in capitulo proclamentur a clerico uel conuerso, et per hebdomadarium regulariter et rationabiliter iudicentur. Cetera uero expositione aliqua indigere non uidentur cum mutationes clericorum de uoluntate prioris cum consilio clericorum discretorum fieri debeant, et cum mutati fuerint, nichil prorsus secum ferre debeant nisi pannos simplices, nec Scripturam, nec quodlibet aliud, nec conuersi pariter sine speciali permissione uel mandato prioris, cum, sicut aperte sonat priuilegium, nichil sibi proprium debeant uindicare. Quia uero computationis capitulum, fili prior, minime fuit in tuis litteris explanatum, illud nos in aliis litteris nostris plenius duximus  explanandum.

Datum Laterani, Iu Idus Ianuarii, pontificatus nostri anno quarto decimo.



CXLu. PRIORI ET CONuENTUI GRANDIMONTENSI. Super reformatione eiusdem monasterii. 

uenientes ad apostolicam sedem aliqui clerici de quibusdam cellis ordinis uestri nobis proponere curauerunt quod in multis statuta uestri ordinis uiolantur; propter quod scandalum oritur inter fratres, et rixe ac contentiones exinde oriuntur. Nos autem, quia ipsos tu, fili prior, sicut per tuas litteras intimasti, excommunicationis uinculo innodaras, ut super his que proponebant melius instrui ualeremus, eisdem beneficium fecimus absolutionis impendi,  mandantes ut eos in locis suis recipi facias salua ordinis disciplina. uolentes igitur ut si qua in ecclesia uestra corrigenda sunt, in melius corrigantur, uenerabili fratri nostro archiepiscopo Bituricensi e dilectis filiis de Pratea et de uarenis abbatibus Cisterciensis ordinis Bituricensis diecesis dirigimus scripta nostra, ut ad uestram ecclesiam accedentes, que ibidem inuenerint contra regulam deformata, nostra freti auctoritate sublato appellationis obstaculo studeant reformare, contradictores censura ecclesiastica compescendo. Tales itaque uos in his exhibere curetis quod zelari merito uideamini uestri ordinis honestatem, et huiusmodi contentiones et rixe penitus sopiantur, quia seruos Dei non oportet, secundum Apostolum, litigare. Illud autem quod in  rescripto nostro de computatione annis singulis facienda conditionaliter dicitur, intelligi uolumus absolute nichilominus iniungentes ut clericus siue laicus de ordine uestro, quem constiterit in canonem late sententie incidisse, tanquam excommunicatus ab omnibus euitetur donec per hebdomadarium sacerdotem uel per te, fili prior, fuerit absolutus.

Dutum Laterani, IX Kal. Ianuarii, pontificatus nostri anno quarto decimo.



CXLuI. PATRIARCHAE ALEXANDRINO. Consolatur captiuos Christianos. 

Gratum gerimus et acceptum, et fraternitatem  tuam dignis in Domino laudibus commendamus, quod, sicut ex litteris tuis nobis directis accepimus, circa illos qui Alexandrie ac Babylonie sunt captiui diligentiam adhibes pii patris, et ad liberationem ipsorum impendis operam diligentem; et ne periculum negationis incurrant, nobis humiliter supplicasti ut calamitates eorum et angustias quas sustinent attendentes, pro liberatione ipsorum fratribus militie Templi et Hospitalis necnon regibus et principibus orientalis prouincie scribere dignaremur. Nos autem, qui cum Apostolo dicere possumus; Quis infirmatur, et ego non infirmor, quis scandalizatur, et ego non uror?  etsi in tribulationibus eorumdem paterno compatiamur affectu, in eo tamen consolationem recipimus qui secundum  Apostolum Pater misericordiarum et totius consolationis est Deus, qui nos in omni tribulatione nostra misericorditer consolatur, illud in eis sperantes implendum quod ueritas, que mentiri non nouit, in Euangelio protestatur: Beati qui persecutionem patiuntur propter iustitiam, quoniam ipsorum est regnum celorum. Beati qui lugent, quoniam ipsi consolabuntur . Sane habito super hoc cum fratribus nostris diligenti tractatu, petitionem tam tuam quam captiuorum ipsorum fauore perpendimus apostolico prosequendam, uenerabili fratri nostro patriarche Hierosolymitano apostolice sedis legato nostris dantes litteris in mandatis quatenus ex parte tam nostra quam sua prescriptos fratres ac reges et principes in nomine Domini exhortetur,  consulendo fideliter et efficaciter inducendo ut ad redemptionem illorum per congruam commutationem intendant, et contra persecutores fidei Christiane his pro fide Christi potentibus armis utantur quibus utique Dominus uim sue uirtutis creditur facilius impensurus, cumque hoc acceptabile opus populus intellexerit Christianus, ad subuentionem eorum liberalius suas manus extendat, et nos, si deuote fuerimus exauditi, debeamus eos in petitionibus suis plenius exaudire; quidquid autem super hoc actum fuerit idem patriarcha nobis non differat intimare; ut per suam relationem instructi, iuxta quod nobis diuina suggesserit inspiratio, procedamus. Cum igitur tanquam aurum in fornace Dominus suos probet electos, fraternitatem tuam rogandam  duximus et monendam, per apostolica scripta mandantes quatenus captiuos ipsos efficaciter exhorteris ut non deficiant in tribulationibus suis, quia non sunt condigne passiones huius temporis ad futuram gloriam quam in nobis Apostolus asserit reuelandam; et fidelis est Deus, qui eosdem supra id quod possunt tentari minime patietur, sed faciet cum tentatione prouentum, ut ualeant sustinere. Id enim quod in presenti sustinent, est utique momentaneum, sed in eis pondus eterne glorie operatur, si tamen usque in finem uiriliter in incepto certamine duxerint persistendum, quia si legitime consummauerint bonum certamen quod hactenus certauerunt, de reliquo ipsis corona iustitie reponetur. Quedam autem de ipsis audimus que cum dolore  referimus et pudore, quia ipsi nonnulla committunt impia et nefanda, per que non solum diuinam maiestatem offendunt, uerum etiam apud incredulos Christianam religionem infamant, propter quod maxime circa liberationem ipsorum superne miserationis retardatur effectus, a quibus tu eos salubribus monitis et consiliis studeas reuocare, talem te ipsum in seruitute diuina satagens exhibere, ut ab his qui sunt intus et ab his qui sunt foris bonum habere testimonium merearis. Ceterum, sicut nobis scripsisti, prefati captiui non habent nisi quemdam uetulum sacerdotem qui eis possit ministrare diuina. Unde fraternitatem tuam humiliter rogauerunt ut unum ex ipsis in ecclesiasticis ministeriis eruditum  in diaconum promoueres, quod tu sine nostra licentia facere noluisti. Nos autem ut in hoc eorum adimpleas desiderium suademus, ordinandi eum tibi liberam concedentes auctoritate apostolica facultatem.

Datum Laterani, Xu Kal. Februarii, pontificatus nostri anno quarto decimo.



CXLuII. PATRIARCHAE HIEROSOLYMITANO APOSTOLICAE SEDIS LEGATO. De commutatione captiuorum. 

Recepimus litteras doloribus plenas et miseriis cumulatas quas apostolatui nostro miserunt uenerabilis frater noster patriarcha Alexandrinus et qui  Alexandrie sunt captiui, erumnas et pressuras quas sustinent exponentes, et postulantes suppliciter cum gemitu et meror quatenus ad liberationem eorum misericorditer intendamus, inducendo fratres Templi et Hospitalis ac reges et principes Orientalis prouincie ut per commutationem captiuorum ad liberandum illos inclinent animos cum effectu; ne propter acerbitatem penarum quas longo tempore sunt perpessi apostatare cogantur, cum prompto sint spiritu parati tantum illis exhibere seruitii quantum solet eisdem ab infidelibus captiuis impendi; nichil amplius postulantes ab eis quam quod ipsi sunt soliti huiusmodi exhibere captiuis, ut saltem hoc modo periculum negationis euadant. Nos autem super hoc habito cum fratribus nostris diligenti  tractatu, petitionem eorum fauore perpendimus apostolico prosequendam, cum ipsi pro defensione fidei Christiane captiuitatem incurrerint et teneantur quasi pro Christo captiui, qui fidelibus suis dicturus est in iudicio: uenite, benedicti Patris mei, percipite regnum quod uobis paratum est ab origine mundi; quia in carcere eram, et uenistis ad me, quandiu enim fecistis hoc uni de fratribus meis minimis, mihi fecistis . Et econtra dicturus est reprobis: Discedite a me, maledicti, in ignem eternum qui paratus est diabolo et angelis eius . Quasi diceret manifestius: Qui quempiam meorum fidelium a carcere liberauerit, et ego illum eripiam ab inferno, ne cum diabolo et angelis eius perpetuo crucietur in igne gehenne, sed cum angelis sanctis  in regno Dei perenniter glorietur. Cum ergo captiuis hoc humanitatis solatium et ex officio caritatis et ex precepto Domini debeatur, transgressores profecto uidentur qui nolunt, cum possint, ad redemptionem intendere captiuorum, pro qua secundum constitutiones canonicas et legitimas distrahi debent ecclesiastica bona, que in aliis casibus alienari non licet. uerendum est enim ne secundum Apostolum non sint iustitie diuine subiecti, si qua forsitan contra hoc suam iustitiam statuerunt, legem Dei propter traditiones hominum dimittentes, uolendo plus rebus consulere quam personis, pecunias magis quam animas diligentes, quod irrefragabili uidetur argumento conuinci, si certe quos liberant  pro pecuniis acquirendis, nolent pro redimendis fratribus liberare. Cupientes igitur utrorumque prouidere saluti, fraternitatem tuam rogandam duximus et monendam, per apostolica scripta mandantes quatenus ex parte tam nostra quam tua prescriptos fratres ac reges et principes in nomine Domini exhorteris, consulendo fideliter et efficaciter inducendo ut ad redemptionem illorum per congruam commutationem intendant et contra persecutores fidei Christiane his pro fide Christi potentibus armis utantur quibus utique Dominus uim sue uirtutis creditur facilius impensurus, cumque hoc acceptabile opus populus intellexerit Christianus, ad subuentionem eorum liberalius suas manus extendant, et nos, si deuote fuerimus exauditi, debeamus  eos in petitionibus suis plenius exaudire. Quidquid autem super hoc actum fuerit nobis non differas intimare; ut per tuam relationem instructi, iuxta quod nobis diuina suggesserit inspiratio procedamus.



CXLuIII. UNIuERSIS CAPTIuIS IN ALEXANDRIA ET BABYLONIA CONSTITUTIS. Super eodem. 

Recepimus litteras doloribus plenas et miseriis cumulatas quas tam uos quam uenerabilis frater noster Alexandrinus patriarcha nostro apostolatui direxistis, erumnas et pressuras, etc., in eumdem  fere modum ut in superiori que mittitur patriarche Hierosolymitano, usque periculum negationis euadant. Nos autem, qui cum Apostolo dicere possumus: Quis infirmatur, etc., in eumdem fere modum ut in superiori que mittitur patriarche Alexandrino usque. Cum igitur tanquam aurum in fornace Dominus suos probet electos, uniuersitatem uestram monendam duximus et hortandam quatenus non deficiatis in tribulationibus uestris, etc., usque superne miserationis retardatur effectus, a quibus uos sub obtestatione diuini iudicii obsecramus penitus abstinere, ne per uos inter gentes sanctum nomen Domini blasphemetur. Alioquin frustra profecto uel a Deo misericordiam uel a nobis solatium exspectatis.

 Datum Laterani, XIu Kal. Februarii, pontificatus nostri anno quarto decimo.



CXLIX. MAGISTRO ET FRATRIBUS MILITIAE CHRISTI IN RIGA. Differt erectionem episcopalis sedis. 

Gratias eximias bonorum omnium referimus largitori quod conatus uester contra barbaras nationes inutilis non existit, sed de die in diem in uestris manibus prosperatur; ita ut gressus uestros Domino dirigentes, plures uobis subieceritis ex eisdem, et ad unum adduxeritis cultum Dei, recepto baptismatis sacramento. uerum dilectus filius . . . confrater uester lator presentium a nobis  cum instantia postulauit ut in terris illis quas uobis nuper diuina preeunte clementia subiugatis dignaremur episcopum ordinare. Sed preces ipsius, cum arduum sit negotium, non duximus protinus admittendas; quin potius usque ad tempus exspectandum prouidimus opportunum; uniuersitatem uestram monentes et exhortantes attentius quatenus in Domino confortemini et in potentia uirtutis ipsius, prelia Domini uiriliter pugnaturi; scientes quod nostrum uobis non deerit auxilium in quibus cum Domino uiderimus expedire.

Datum Laterani, uIII Kal. Februarii, pontificatus nostri anno quarto decimo.



CL. ABBATI SANCTI uICTORIS PARISIENSIS. Interpretatur quoddam priuilegium eidem abbati concessum. 


Sicut ex litteris tuis nuper accepimus, cum olim ex parte dilectorum filiorum scholarium Parisiensium nobis fuerit humiliter supplicatum ut cum interdum eorum aliqui ex mutua iniectione manuum in canonem incidant sententie promulgate, pro qua sine graui dispendio, et presertim sine scholastici studii detrimento, non possent ad apostolicam sedem accedere, super hoc dignaremur eisdem misericorditer prouidere, nos tibi dedimus in mandatis  ut cum esses a talibus requisitus, anctoritate nostra suffultus iuxta formam, Ecclesie absolutionis eis munus impenderes, et iniungeres ipsis quod huiusmodi consueuit iniungi, nisi forsan tam grauis esset et enormis excessus quod merito propter eum deberent ad sedem apostolicam laborare. Tu uero quorumdam consilio asserentium beneficia principum latissime fore interpretanda, scholaribus Parisiensibus qui inciderant in huiusmodi canonem quocunque loco, iniiciendo temere manus in clericos uiolentas iuxta formam prescriptam absolutionis beneficium impendisti. Nos igitur his auditis de tua non potuimus prudentia non mirari, quod ad sic intelligendum litteras nostras tuum animum inclinasti, cum in eisdem litteris non dicatur inciderint, sed incidant  in canonem sententie promulgate; ut de illis solis intelligatur scholaribus qui Parisiis existentes huiusmodi committunt excessum. Quocirca presentium tibi auctoritate mandamus quatenus scholares illos absoluere de cetero non presumas qui alibi quam Parisiis taliter deliquerunt sciens quod illi pro absolutis haberi non debent quos alibi delinquentes quam Parisiis absoluisti cum de talibus nullam acceperis potestatem.

Datum Laterani, X Kal. Februarii, pontificatus nostri anno quarto decimo.



CLI. DECANO ET CAPITULO BEATI ANIANI. Quis residere censendus sit. 


Sicut exhibita nobis ex parte uestra petitio declarauit, ecclesia uestra occasione cuiusdam consuetudinis peruerse ibidem hactenus obseruate debito canonicorum seruitio sepius defraudatur. Cum enim Ph. quondam decanus et capitulum ipsius ecclesie statuissent ut illi tantum prebendarum suarum integre perciperent redditus qui assiduum impenderent eidem ecclesie famulatum, adiungentes insuper quod tantam illi diceretur et esset assiduus qui eidem soli ecclesie canonici seruitium exhiberet. se seruaturos hec omnia prestito iuramento firmantes, nonnulli uestrum exinde occasione fraudulenter assumpta, cum extra ciuitatem Aurelianensem  frequenter moram faciant longiorem, ita quod per totum annum continuo uel interpolatim, dierum numero computato, nec etiam per tres menses ecclesie seruiunt memorate, integre fructus suarum percipiunt prebendarum, dicentes se iuxta statutum prefatum assiduitatem seruitii ecclesie impendisse. uerum postulastis a nobis ut nulli canonicorum uestrorum prebende sue fructus nisi per dimidium annum ad minus, dierum numero interpolatim uel continue computato, residentiam in Ecclesia uestra fecerit, persoluatis; cui etiam nisi matutinalibus horis uel missarum solemniis seu uespertinis laudibus personaliter interfuerit, dies inutiles computentur. Nolentes igitur Ecclesie uestre tantum sustinere grauamen, discretioni uestre per apostolica  scripta precipiendo mandamus quatenus id de cetero inter uos firmiter obseruetur. Saluo in omnibus apostolicesedis mandato.

Datum Laterani, XIII Kal. Februarii, pontificatus nostri anno quarto decimo.



CLII. ABBATI SANCTI SALuATORIS DE BREDA GERUNDENSIS DIeCESIS, ET MAGISTRIS uITALI SUBDIACONO NOSTRO ET ARNALDO CANONICIS ILERDENSIBUS. Delegat correctionem monasterii S. Cucufatis. 

Cum B. monachus monasterii Sancti Cucufatis et procurator abbatis et monachorum eiusdem monasterii  ad nostram presentiam accessissent, eis dilectum filium nostrum Petrum tituli Sancte Cecilie presbyterum cardinalem concessimus auditorem. Coram quo monachus proposuit antedictus quod cum ad uenerabiles fratres nostros Gerundensem et uicensem episcopos et sacristam Gerundensem a nobis litteras impetrassent, ut ipsi ad dictum monasterium personaliter accedentes ibidem corrigerent que tam in capite quam in membris corrigenda uiderent, ipsi accedentes ad locum, et litteris nostris in conuentus audientia communi perlectis, prestari sibi iuramenta de dicenda ueritate super statu monasterii exegerunt. Abbas uero et monachi tria obiecerunt mendaciter contra ipsum, uidelicet quod excommunicationis uinculo tenebatur, nec super  obiectis abbatem premonuerat et conuentum, et quod ante prescientiam litterarum suos contra ipsum nuntios ad nostram presentiam destinarant, et se ac monasterium sub nostra protectione ponentes, ne contra ipsos procederent, appellarunt. Quorum appellationi cum unus eorum, uidelicet uicensis episcopus, detulisset, duo reliqui attendentes appellationem fuisse in litteris nostris inhibitam, in eos, quia iurare nolebant, excommunicationis sententiam protulerunt, ipsos excommunicatos per uenerabilem fratrem nostrum Barchinonensem episcopum diecesanum eorum facientes per Barchinonensem diecesim nuntiari. Deinde sex de monachis excommunicationis sententiam metuentes, coram predictis episcopo et sacrista Gerundensibus,  dicto uicensi episcopo appellationi interposite deferente, de dicenda ueritate super statu monasterii iurauerunt: quorum aperiri depositiones instanter idem monachus et puniri abbatem et monachos, quia excommunicati diuina celebrauerant, postulabat. Procurator uero abbatis et conuentus proposuit ex aduerso quod idem monachus non erat aliquatenus audiendus, cum propter excessus suos sententiam excommunicationis incurrerit prius etiam quam inquisitionis litteras impetrasset, quod ipsi abbas et conuentus tunc coram dictis inquisitoribus probauissent, nisi fuisset eis audientia denegata. Ostendebat insuper procurator predictus karissimi in Christo filii nostri Petri Aragonum regis illustris et uenerabilis fratris nostri Terraconensis  archiepiscopi et aliorum episcoporum litteras, qui monasterium ipsum de hospitalitate, abbatem uero de honestate uite ac multa prouidentia tam circa spiritualia quam temporalia plurimum commendabant. Idem quoque B. monachus ab auditore interrogatus eodem, non negauit abbatem tulisse sententiam excommunicationis in ipsum, licet eam asseruerit post appellationem ad nos legitime interpositam esse latam. Propter que idem procurator postulabat instanter ut quidquid a predictis duobus inquisitoribus post appellationem ad nos legitime interpositam factum fuerat cassaretur. Econtra idem B. monachus excommunicationem a procuratore abbatis sibi non posse obiici replicabat, cum idem abbas triplici esset excommunicationis  uinculo innodatus. His igitur omnibus fideliter nobis ab eodem auditore relatis, perlectis quoque attestationibus et inspectis, quia per eas nichil contra abbatem efficaciter probabatur, attendentes quod inquisitores prefati post appellationem ad nos legitime interpositam processissent auctoritate litterarum, quas dictus excommunicatus tacita subripuerat ueritate, processum cassauimus eorumdem, memoratas attestationes destrui facientes. uerum ne curam predicti monasterii negligere uideamur, discretioni uestre per apostolica scripta mandamus quatenus ad ipsum monasterium personaliter accedentes, corrigatis, appellatione remota tam in capite quam in membris, que secundum  Deum et instituta canonica ibidem inueneritis corrigenda, et statuatis quod regulare fuerit et honestum, facientes quod statueritis per censuram ecclesiasticam firmiter obseruari; contradictores, si qui fuerint, uel rebelles per censuram eamdem sublato appellationis obstaculo compescentes. Ad hec prefatum monachum, si absque scandalo fieri poterit, faciatis recipi, salua ordinis disciplina, in monasterio antedicto. Alioquin ipsum in alio monasterio eiusdem ordinis collocetis. Nullis litteris ueritati et iustitie preiudicantibus a sede apostolica impetratis. Quod si non omnes, etc. duo uestrum ea, etc., usque exsequantur.

Datum Laterani, Kal. Februarii, pontificatus nostri anno quarto decimo.



CLIII. ELECTO ET PRAEPOSITO COLOCENSIBUS. Confirmatur electio prepositi Cibiniensis. 


 Sicut dilectus filius magister R. nobis exponere procurauit, carissimus in Christo filius noster Ungarie rex illustris ipsum ad preposituram Cibiniensem duxit canonice presentandum. uerum quia prepositura eadem ad nos in spiritualibus nullo pertinet mediante, nobis humiliter supplicauit ut sibi eam in his que ad nos pertinent conferremus. Nos autem quod per dictum regem factum canonice fuerat approbantes, per apostolica uobis scripta mandamus quatenus dictum R. in eadem  prepositura instituere auctoritate apostolica procuretis.

Datum Laterani, Xu Kal. Februarii, pontificatus nostri anno quarto decimo.



CLIu. ILLUSTRI REGI CASTELLAE. Consolatur eum in tribulatione sua, et dat indulgentias. 

Cum personam tuam inter Catholicos reges speciali diligamus in Domino caritate, in his que secundum Deum requiris a nobis fauorem tibi apostolicum libenti animo impertimur. De infortuniis ergo  que nuper serenitati regie acciderunt paterno tibi condolemus affectu. Et ut fauorem apostolicum excellentie regie sentias non deesse, iuxta petitionem tuam et instantiam dilecti filii Segobiensis electi nuntii tui, qui circa promotionem eiusdem negotii exstitit sollicitus et attentus, archiepiscopis et episcopis, per regnum Francie ac Prouinciam constitutis, nostris damus litteris in mandatis ut subditos suos sedulis exhortationibus moneant et inducant  , in remissionem omnium peccatorum ex parte Dei et nostra uere penitentibus iniungentes, ut cum Saracenis in octauis Pentecosten proximo adfuturis campestre bellum indixeris, in hoc tibi necessitatis articulo succurrentes, necessarium  impendant auxilium in rebus pariter et personis, ut per hec et alia que fecerint, celestis regni gloriam consequantur. Pari quoque remissione gaudere concedimus peregrinos qui propria deuotione undecunque processerint ad idem opus fideliter exsequendum. Monemus igitur serenitatem regiam et hortamur quatenus totam spem tuam ponens in Domino Deo tuo, te humilis coram ipso, qui gratiam suam dat humilibus, et reddit retributionem superbis; quia potens est ut te faciat de inimicis crucis Christi magnifice triumphare. Ceterum quia nunc  fere totus mundus turbatus est et positus in maligno, consulimus et monemus ut si competentes treugas inueneris, ipsas recipias, donec opportunius tempus adueniat quo ipsos ualeas securius expugnare.

Datum Laterani, II Nonis Februarii, pontificatus nostri anno quarto decimo.



CLu SENONENSI ARCHIEPISCOPO ET SUFFRAGANEIS EIUS. Super eodem. 

 Recepimus litteras dolore plenas et timore non uacuas quibus carissimus in Christo filius noster Aldephonsus rex Castelle illustris significare  curauit quod Saraceni hoc anno intrantes Hispaniam in multitudine graui, quoddam castrum Cisterciensis ordinis fratrum, quod Saluaterra uocatur, hostiliter obsederunt, quod bellicis machinis infestantes ad ultimum occuparunt. Attendens ergo prefatus rex quod nisi eis campestri bello fortiter resistatur, ipsi tum propter innumerabilem multitudinem personarum, tum propter irruptionem machinarum durissimam, uniuersas munitiones sue possint nefande subiicere ditioni, campestre illis bellum indixit in octauis Pentecosten proximo adfuturis, eligens mori potius quam Christiane gentis mala uidere. Unde nobis humiliter supplicauit quatenus ei necessarium faceremus auxilium impertiri per catholice fidei professores. Nos igitur  pium eius propositum in Domino commendantes, fraternitati uestre per apostolica scripta mandamus quatenus subditos uestros sedulis exhortationibus moneatis, in remissionem omnium peccatorum ex parte Dei et nostra uere penitentibus iniungentes, ut ei prescripto termino in hoc necessitatis articulo succurrentes, necessarium impendant auxilium in rebus pariter et personis; ut per hec et alia bona fecerint, celestis regni gloriam consequi mereantur. Pari quoque remissione gaudere concedimus peregrinos, qui propria deuotione, undecunque processerint ad idem opus fideliter exsequendum. Taliter autem studeatis exsequi quod mandamus ut sollicitudo uestra clareat in effectu, nosque deuotionem  uestram ualeamus merito commendare.

Datum Laterani, II Kalend. Februarii, pontificatus nostri anno quarto decimo.

 Cum Iacobus et Marcus uiduas matres haberent, uterque matrem alterius duxit legitime in uxorem, et prolem suscepit ex ipsa. Queris igitur utrum filius et filia sic suscepti possint adinuicem matrimonialiter copulare. Nos autem breuiter respondemus, quod cum inter eos consanguinitas primi et secundi gradus existat, legitime coniungi non possunt.



CLuI. ILLUSTRI REGI HUNGARIAE. De concordia inter Ecclesias Strigoniensem et Colocensem. 


Illa e, fili carissime, caritatis prerogatiua diligimus, cum inter alios mundi principes erga personam nostram et sacrosanctam Romanam Ecclesiam deuotissimum te sciamus, quod preces et petitiones ex parte tua nobis oblatas intendimus libenter admittere, quantum cum nostra possumus honestate. Inde siquidem fuit quod uenerabilem fratrem nostrum uesprumiensem episcopum ad sedem apostolicam accedentem paterna benignitate suscepimus, et que tam per eum quam per tuas nobis litteras  intimasti pleno concepimus intellectu. Qui denique inter cetera proposuit coram nobis, quod cum de pace perpetuo statuenda inter Strigoniensem et Colocensem Ecclesias diu fuerit te mediante tractatum, tandem uenerabilis frater noster Strigoniensis archiepiscopus de consensu et uoluntate suffraganeorum Strigoniensis Ecclesie, uidelicet Agriensis, Georiensis, et prefati uesprumiensis episcoporum ex parte una, et dilectus filius Colocensis electus de uoluntate suffraganeorum Colocensis Ecclesie, Waradiensis uidelicet, Cenadiensis, et Ultrasiluani episcoporum ex altera, in certam formam concordie deuenerint, quam per prefatos Georgiensem et uesprumiensem episcopos redigi mandauerunt in scriptis, cum illam in scriptis redactam  in medium produxissent, et super ea fuisset diutius disputatum, tandem ita correcta exstitit et conscripta quod eam pars approbauit utraque, et tam Strigoniensis archiepiscopus quam Colocensis electus  cum Ecclesiarum suarum suffraganeis ad sancta Dei Euangelia iurauerunt quod formam pacis que continebatur in illo scripto posito coram eis firmiter obseruarent, et laborarent ad hoc nichilominus bona fide ut nos compositionem confirmaremus eamdem. P. quoque Quinquecclesiensis prepositus, ab episcopo suo missus pro eo, et Benedictus prepositus Sancti Thome, nec non et Iacobus scholasticus Strigoniensis pro capitulo eiusdem Ecclesie, a quo sub debito iuramenti se asseruerunt  habere mandatum, et Hubaldus Posoniensis prepositus iurauerunt etiam illud idem. Pro Colocensi uero Ecclesia Iacobus Colocensis et Hosmundus Sancti Laurentii prepositi prestiterunt consimile iuramentum. Unde prefatus episcopus ex parte tua nobis humiliter supplicauit ut compositionem eamdem, quam sigillorum predictorum electi et Waradiensis, Cenadiensis, Ultrasiluani, Agriensis, et ipsius uesprumiensis episcoporum, nec non capitulorum Colocensis et Bachiensis nobis exhibuit munimine roboratum, auctoritate dignaremur apostolica confirmare; cuius tenor talis est  .

»In nomine Patris et Filii et Spiritus Sancti.  Amen. Hec est forma pacis inter Strigoniensem et Colocensem archiepiscopos. Prima coronatio regum Hungarie specialiter spectat ad solam Strigoniensem Ecclesiam. uerumtamen si Strigoniensis archiepiscopus non posset uel malitiose nollet regem coronare, uel Strigoniensis Ecclesia uacaret, coronet regem Colocensis, nullum ex tali coronatione ius sibi uindicando in prima coronatione. Secunda coronatio ei deinceps equaliter pertineat ad utramque. De prouentu monete decima pertineat ad Ecclesiam Strigoniensem, ubicunque in regno Hungarie cudatur. Quod si cudi desierit generalis moneta totius Hungarie, quidquid loco generalis monete successerit, decimam habeat Strigoniensis Ecclesia. Strigoniensis archiepiscopus renuntiat  omni iurisdictioni et iuri spirituali quod habebat uel habere uidebatur in prouincia Colocensi; preter decimam monete, si ibi contingeret fabricari. Iudicium officialium domus regie quilibet episcopus habeat in sua parochia. Exhibitio sacramentorum regibus et reginis et eorum liberis tam ad ipsos archiepiscopos quam ad alios episcopos in suis parochiis pertineat pro uoluntate regis. In omnibus aliis utrique Ecclesie iura sua conseruentur illesa et consuetudines antique. Si qua autem priuilegia uel rescripta quandocunque prolata fuerint contra hanc formam, uires non habeant, salua in omnibus auctoritate apostolica. Quod si papa non approbauerit, res sit in eo statu in quo nunc est. Iurauerunt ambo archiepiscopi et eorum suffraganei qui presentes  erant, nec non et prepositus Quinquecclesiensis qui uice domini sui episcopi intererat, nec non et procuratores capitulorum utriusque Ecclesie, quod secundum formam prescriptam bona fide pacem prescriptam obseruabunt, et sine fraude ad confirmationem laborabunt.«

Cumque super his cum fratribus nostris deliberare uellemus, dilecti filii Iacobus scholasticus et Nicolaus canonicus prefati archiepiscopi nuntii, et M. thesaurarius et Io. archidiaconus Strigonienses procuratores eiusdem loci capituli petierunt a nobis audientiam sibi dari. Qua ipsis de more concessanuntii proposuere predicti quod inter prefatos archiepiscopum et Colocensem electum et eorum  suffraganeos talis compositio interuenit, ut prima coronatio regum Hungarie, ubicunque in ipso regno eos primum contingeret coronari, solius Strigoniensis Ecclesie iuris esset, et monete, ubicunque cuderentur in regno, uel illius quod loco colligeretur monete decima ad eamdem Ecclesiam pertineret; ac tu et carissima in Christo filia Hungarorum regina per uestras a nobis litteras peteretis quatenus primam sedem primamque uocem cum iuribus supradictis, que tu et dicta regina nec non et pars Colocensis  publice prefate Strigoniensi recognouistis Ecclesie, ipsi perpetui dignaremur priuilegii munimine roborare, super aliis  uero de quibus inter eos esse uidebatur contentio, propter bonum pacis sic exstitit ordinatum, ut nec Colocensis in Strigoniensi prouincia, nec Strigoniensis in Colocensi preter predicta sibi iuris aliquid uindicaret, auctoritate in omnibus apostolice sedis salua; ita quod si hec non approbarentur a nobis, res in eo statu in quo tunc fuerat remaneret. Unde quidquid sit scriptum uel iuratum esse dicatur, hoc actum et intellectum esse a partibus asserebant, et illud ex parte archiepiscopi confirmari a nobis suppliciter postulabant, asserentes sic actum et intellectum fuisse, idem archiepiscopus et prefati Agriensis et Geuriensis episcopi suis litteris declararant. Procuratores uero Strigoniensis capituli proposuere constanter quod tam illa compositio, quam  redactam in scriptis prefatus episcopus nobis exhibuit, quam illa in quam prefati nuntii dixerunt archiepiscopum consensisse, inita fuerat sine assensu capituli et in enorme dispendium Strigoniensis ecclesie redundabat. Unde contradicentes utrique, nobis humiliter supplicarunt ut auctoritate apostolica cassaremus utramque. Nos igitur attendentes quod olim nobis multa precum instantia supplicaras ut super iure coronandi reges Hungarie Strigoniensi Ecclesie priuilegium concedere dignaremur, nosque tuis precibus inclinati, ei super hoc priuilegium concesserimus fratrum nostrorum subscriptionibus roboratum, considerantes etiam quod si potestas coronandi regis Hungarie penes diuersas  Ecclesias resideret, toti regno graue periculum et heredibus tuis grande posset dispendium generare, cum, sicut plenius ipse nostri, frequenter inter regum Hungarie coheredes super obtinenda regni corona scandalum sit exortum, quod utique posset facilius suboriri, si eos diuersos coronatores contingeret inuenire, propter contradictiones et rationes prescriptas compositionem huiusmodi non potuimus, sicut nec debuimus, confirmare. Super episcopatu quoque de nouo creando apud Cibiniensem Ecclesiam in Ultrasiluana diecesi, qui metropoli Colocensi subdatur, petitionem regiam nequiuimus exaudire, quoniam siue apostolice sedi, sicut tu ipse firmiter protestaris, siue Strigoniensi metropoli, sicut procuratores ipsius fortiter asserebant, Cibiniensis  prepositura sit in spiritualibus immediate subiecta, id absque dubio in alterutrius preiudicium redundaret. Sed et quidam qui se nuntium uenerabilis fratris nostri Ultrasiluani episcopi faciebat, contradicebat omnino, grauem et enormem Ultrasiluani episcopatus diminutionem allegans. Serenitatem igitur regiam rogamus, et exhortamur attentius quatenus ad duritiam nobis non imputes quod compositioni predicte robur non attribuimus firmitatis, sed tam prouidentie quam iustitie id ascribas, quibus regni et heredum tuorum indemnitatibus duximus precauendum et iuris ordinem obseruandum, cum omnibus facti simus in iustitia debitores, sciturus pro certo quod in nullo unquam a nobis patieris repulsam in quo quisquam principum debeat exaudiri.

 Datum Laterani, II Idus Februarii, pontificatus nostri anno quarto decimo.

Scriptum est capitulo Strigoniensi super hoc in eumdem fere modum, uidelicet: uenerabilis frater noster uesprumiensis episcopus in nostra proposuit presentia constitutus quod cum de pace perpetuo statuenda, etc., usque non potuimus, sicut nec debuimus, confirmare.

In eumdem fere modum scriptum est Strigoniensi archiepiscopo: uenerabilis frater noster uesprumiensis episcopus in nostra proposuit presentia constitutus quod cum de pace, etc., usque nec debuimus confirmare.



CLuII. SANCTAE GENOuEFAE PARISIENSIS ET BONI RADII CISTERCIENSIS ORDINIS DIeCESIS ANTISSIODORENSIS ABBATIBUS, ET DECANO AURELIANENSI De quadam uenditione infirmanda uel confirmanda. 


uenientes ad apostolicam sedem I. syndicus et quidam monachi Cluniacensis cenobii nobis exponere curauerunt quod G. prior et quidam monachi monasterii de Charitate, abbatis et conuentus Cluniacensis, ad quod idem monasterium nullo pertinet mediante, interueniente consensu, absentibus tamen multis ex fratribus de Charitate, quorum intererat, nec uocatis, ac quibusdam contradicentibus et ad  sedem apostolicam appellantibus ex eisdem, quasdam possessiones, redditus, et alia bona militie Templi fratribus in grauem ipsius monasterii lesionem uendiderunt. Unde nobis syndicus et monachi memorati humiliter supplicarunt ut uel reuocare contractum eumdem in dicti monasterii preiudicium temere attentatum, uel restituere in integrum uice minoris idem monasterium dignaremur, presertim cum Cluniacensis abbas templariis ipsis restituere solutam ab eis pro predictis bonis et possessionibus pecuniam sit paratus. Dicti uero fratres e contrario responderunt quod petentibus ipsis olim contractum uenditionis inter ipsos ex parte una et monachos de caritate ex altera legitime ac solemniter celebratum auctoritate apostolica confirmari, tam abbate  ac conuentu Cluniacensi, quorum ad hoc auctoritas interuenerat et consensus, quam priore ac conuentu de Charitate per suas litteras postulantibus illud idem, quia nobis ad plenum de ipsius contractus meritis et circumstantiis non liquebat, uenerabili fratri nostro Parisiensi episcopo et suis coniudicibus hoc commisimus inquirendum, facientes in inquisitionis litteris mentionem de litteris ad uenerabilem fratrem nostrum Senonensem archiepiscopum et coniudices suos super lapsu ipsius monasterii destinatis: quorum utrique in exsecutione mandati apostolici processerunt. Demum partibus in nostra presentia constitutis, pars templariorum contractum ipsum confirmari petebat, parte altera multipliciter impugnante contractum. Contra quod  fuit ex aduerso responsum quod communis iuris remedium super deceptione malitiose pars altera implorabat, cum expresse per lationem iudicum et depositiones testium probaretur possessiones uenditas diu et publice fuisse uenales, nec usque tunc temporis emptores occurrerant qui tantum pro ipsis possessionibus largirentur. Ipsos quoque fratres ad emptionem iam dictam sola misericordia et monachorum illorum preces, non cupiditas, induxerunt. Probatum etiam esse asserebant legitime dicti fratres quod uenditionis tempore monasterium de Charitate tanto debito premebatur quod de omnibus mobilibus pars uicesima non potuisset exsolui, in debitorum solutionem conuersam illam totam pecuniam asserentes; ex cuius accelerata solutione usque ad summam  trium millium librarum et ultra monachis de Charitate a creditoribus est remissum. Proponentes insuper quod uenditionis rescissio non expediebat Ecclesie memorate, cum uix posset tanta pecunia sine maiori grauamine ipsius Ecclesie inueniri. Adiiciebat preterea quod monachi restitutionis beneficium ex eo implorare non poterant, cum super hoc mandatum non receperint speciale, quia secundum legitimas sanctiones petitio restitutionis in integrum iure minoris mandato non concluditur generali. Nos igitur intellectis que partes uoluerunt proponere coram nobis, quia de premissis nobis non potuit fieri plena fides, discretioni uestre per apostolica scripta mandamus quatenus diligenter auditis que partes infra quatuor menses a prime citationis  edicto coram uobis duxerint proponenda, si sufficienter fuerit ostensum quod ex ipsa uenditione monasterium de Charitate sit enormiter lesum, uos ipsum restituentes uice minoris, uenditionis contractum legitime rescindatis, ita quod pretium absque templariorum grauamine restituatur eisdem secundum terminos quibus ipsi pecuniam persoluerunt, et de melioratione, si qua forsan apparuerit, facta per illos eis congrue satisfiat, prouiso prudenter ne pro inuenienda pecunia eedem possessiones uel alie distrahantur, ac recipiatur pecunia sub uoragine usurarum, ne forte residuum locuste comedat brucus, et unde crederetur adhiberi remedium, inde periculum incurratur. Alioquin prescriptum uenditionis  contractum ratum et firmum faciatis haberi, contradictores, si qui fuerint, per censuram ecclesiasticam sublato appellationis obstaculo compescentes. Testes autem qui fuerint nominati, tam monachi quam templarii et alii, si se gratia, odio uel timore subtraxerint, per districtionem eamdem appellatione remota cogatis ueritati testimonium perhibere. Nullis litteris obstantibus, si que apparuerint preter assensum partium a sede apostolica impetrate. Quod si non omnes his exsequendis, etc., duo uestrum, etc., usque exsequantur.

Datum Laterani, Xu Kalend. Martii, pontificatus nostri anno quarto decimo



CLuIII AURELIANENSI ET ANTISSIODORENSI EPISCOPIS ET MAGISTRO W. DE uIENNAE CANONICO ANTISSIODORENSI. Beneficiorum superfluitas damnata. 


Intellecta ratione quam nobis uenerabilis frater noster Remensis archiepiscopus et eius condelegati miserunt super controuersia que de prebenda Trecensis Ecclesie uertitur inter uenerabilem fratrem nostrum Trecensem episcopum et dilectum filium cancellarium Senonensem non duximus eidem episcopo aliud rescribendum nisi quod idem episcopus diligenter aduertat qua ratione sustinere possemus ut ipse aliquod ecclesiasticum beneficium cuiquam de cetero persone concedat plura beneficia obtinenti,  si propterea nolit ad mandatum nostrum prefato cellarario  in ecclesia sua conferre prebendam quia plura dignoscitur beneficia obtinere. Licet enim circa eamdem personam beneficiorum sit semper superfluitas improbanda, nonnunquam tamen est toleranda pluralitas, statu persone prouida consideratione pensato. Quare idem prudenter attendat utrum magis expediat ut eidem cellarario ex mandato nostro liberalitatem exhibeat conferendo prebendam quam ex suo iudicio necessitatem incurrat ut ultra non possit alicui plura beneficia obtinenti ecclesiasticum beneficium elargiri, nisi fuerit sufficienter ostensum quod ipse superflua beneficia secundum suum statum possideat. Quod ex eo forsan non poterit ostendi de facili,  quoniam etsi plures prebendas obtineat, ipse tamen pene nullam habere proponitur cuius prouentus libere possit percipere nisi residentiam in ea faciat personalem. Et ex hoc fortassis pendet iudicium utrum et pro Trecensi prebenda condigne recompensatum exstiterit in prebenda Remensi. Quidquid ergo super his duxerit faciendum, nobis infra tres menses post susceptionem litteratum nostrarum absque dilatione rescribat. Ideoque discretioni uestre per apostolica scripta mandamus quatenus dictum episcopum ad hoc moneatis attentius et efficaciter inducatis. Quod si non omnes, etc., duo uestrum, etc., usque exsequantur.

Datum Laterani, Xu Kal. Martii, pontificatus nostri  anno quarto decimo.



CLIX. GEBENNENSI EPISCOPO. Respondet ad eius consulta.

 Tua nos duxit fraternitas consulendos utrum illorum sufficiat testimonium ad matrimonium dirimendum qui consanguinitatis gradus ab auunculo et nepote, uidelicet fratris filio uel sororis, cum de fratribus uel superioribus nichil nouerint uel audierint, inceperint computare. Nos igitur inquisitioni tue taliter respondemus, quod cum coniugium multum fauoris obtineat, testes qui ad diuortium celebrandum producti consanguinitatis computant  gradus, a stipite debent incipere, id est a parentibus uel germanis, et sic per ordinem distinguere gradus, nominibus propriis uel equipollentibus indiciis designando personas, presertim cum sepius testimonium perhibeant de auditu, quod quia minus est ualidum, non est in articulo huiuscemodi nimium laxanda facultas, cum qua ratione computationem inciperent a secundo, eadem ab ulterioribus possent gradibus inchoare.  Consequenter autem quesisti, ut cum quidam mulierem quamdam aliter inducere nequiuisset ut sibi commisceretur carnaliter nisi desponsaret eamdem, nulla solemnitate adhibita uel alicuius presentia dixit illi, Te Ioannes desponsat, cum ipse Ioannes minime uocaretur, sed finxit se uocari Ioannem, non  credens esse coniugium, eo quod ipse non uocaretur hoc nomine, nec haberet propositum contrahendi sed copulam tantum extorquendi carnalem, utrum inter predictos sit matrimonium celebratum, cum mulier consenserit et consentiat in eumdem, et ille dissenserit et dissentiat, nec aliud quidquam egerit quam quod superius est expressum, nisi quod cognouit eamdem. Super quo fraternitati tue taliter respondemus, quod cum prefatus uir dictam desponsauit mulierem in propria quidem persona, etsi sub nomine alieno, quo tamen uocari se finxit: et inter eos carnalis sit copula subsecuta, uideretur forte pro coniugio presumendum, nisi tu nobis expresse scripsisses quod ille nec proposuit nec consensit illam ducere in uxorem, quod qualiter tibi constiterit  non uidemus. Nos tamen quid iuris sit rescribentes, hoc dicimus, quod si res ita se habuerit, uidelicet quod ille nec proposuit eam ducere in uxorem nec unquam consensit, inter predictas personas non deberet ex illo facto coniugium iudicari, cum in eo nec substantia coniugalis contractus nec etiam forma contrahendi coniugii ualeat inueniri; quoniam ex altera parte dolus solummodo adfuit, et defuit omnino consensus, sine quo cetera nequeunt fedus perficere coniugale  . Tertio quesiuisti  per sedem apostolicam explicari quid sit de quodam monacho sentiendum qui credens se posse mulierem quamdam a gutturis tumore curare, ut chirurgicus cum ferro tumorem illum aperuit,  et cum tumor ille aliquantulum recedisset, monachus ipse mulieri precepit ne se uento exponeret ullo modo, ne forte uentus gutturis apertionem subintrans sibi causam mortis inferret, sed mulier, eius mandato contempto, dum messes colligeret, uento se exposuit incaute, et sic per apertionem gutturis sanguis multus effluxit, et mulier diem finiuit extremum, que tamen confessa est  quod quia uento exposuit semetipsam ipsa sibi dederat causam mortis, utrum uidelicet cum predictus monachus sit sacerdos, liceat ei sacerdotale officium exercere. Nos ergo tibi taliter respondemus, quod licet monachus ipse deliquerit alienum officium usurpando quod sibi minime congruebat, si tamen causa pietatis et non cupiditatis id egit, et peritus erat in exercitio chirurgie, omnemque studuit diligentiam quam debuit adhibere, non est ex eo quod per culpam mulieris contra consilium eius accidit adeo reprobandus quin post satisfactionem condignam cum eo misericorditer agi possit ut diuina ualeat celebrare, alioquin interdicenda est ei sacerdotalis ordinis exsecutio de rigore. Ad ultimum ex parte tua fuit propositum coram nobis quod quidam  scholaris metuens, ne latrones in hospitio suo essent, paruo assumpto gladio, ut ignem quereret, de strato surrexit, et cum uenisset ad ostium, ignarus reperit ibi furem, qui cum scholari incipiens colluctari, non solum ipsum scholarem prostrauit ad terram, uerum etiam pene ad mortem uulnerauit eumdem. Scholaris uero prouocatus ab illo, uim ui incontinenti repellens, extorto latroni gladio eumdem seruato iuris moderamine repercussit; qui perterritus fugam quam cito potuit maturauit. Mane itaque lucescente, conscholares latronem quesierunt eumdem quem uulneratum inuentum potestati uicentie tradiderunt; coram qua constanter negauit quod premissa minime perpetrarat. uerum prefata potestas ad eumdem scholarem suos nuntios destinauit, ut  exponeret si qua sciret de fure predicto, uel traderet intersignia; qui cultellum quem ipsi latroni abstulerat, et sotulares ab eodem in ipsius domo dimissos, quos abstraxerat sibi ne pedum strepitus audiretur, nuntiis tradidit memoratis, super eodem facto se nichil amplius intromittens. Potestas itaque receptis talibus intersigniis, latronem apparitoribus suis tradidit puniendum, qui sibi amputarunt uirilia et oculos eruerunt. Latro uero se ad quoddam cenobium transtulit; et ibi per triduum, ira et dolore commotus nec potum sumpsit nec cibum, et sic de medio est subtractus. Unde per nostrum postulas oraculum edoceri utrum prefatus scholaris ad sacros ordines ualeat promoueri. Nos igitur inquisitioni  tue taliter respondemus, quod si prefatus scholaris dignis meritis adiuuatur, propter prescriptum euentum a susceptione sacrorum ordinum nullatenus est arcendus.

Datum Laterani, Idibus Februarii, pontificatus nostri anno quarto decimo  .



CLX. EPISCOPO ET DILECTIS FILIIS ET CANONICIS PARMENSIBUS. De prebenda collationi pape reseruata. 


Gratum gerimus et acceptum quod, sicut tu, frater episcope, per tuas nobis litteras intimasti, bone memorie Gerardus Albanensis electus apostolice sedis legatus auctoritate legationis qua fungebatur, tam sue quam nostre donationi collationem prime prebende in Parmensi Ecclesia uacature, uobis, filii canonici, consentientibus, reseruauit, iniungens uobis primitus uiua uoce, et mandans suis litteris subsequenter, quod ipsam prebendam, cum eam  uacare contingeret, G. clerico nato G. quondam germani sui, cui mores laudabiles ac scientia suffragantur, duceretis libere assignandam. Propter quod tu, frater episcope, nobis supplicasti humiliter per easdem ut prebendam eamdem dicto clerico de benignitate sedis apostolice concedere dignaremur. Nos igitur uestram diligentiam commendantes, et uolentes etiam prefati electi super hoc statutum firmiter obseruari, uniuersitati uestre presentium auctoritate mandamus quatenus primam prebendam in uestra Ecclesia uacaturam donationi nostre reseruare curetis, persone idonee conferendam.

Datum Laterani, XuI Kal. Martii, pontificatus nostri anno quarto decimo.



APPENDIX LIBRI QUARTI DECIMI.



CLXI. HUGONI PRIORI ET CONuENTUI ANDRENSI. Ut beneficia non uacantia non promittantur. 


 Cum ex iniuncto nobis apostolatus officio ad ecclesiarum profectum et religiosorum locorum commodum aciem nostre considerationis extendere teneamur, ea corrigere nos oportet que interdum in grauamen ipsorum temere seu etiam improuide attentantur. Sane ad audientiam nostram uobis intimantibus est delatum quod ad multorum instantiam importunam de non uacantibus beneficiis promissiones sepius facere uos contingit. Unde nobis humiliter supplicastis ut uobis super his dignaremur misericorditer prouidere. uolentes igitur uestre deuotioni  super huiusmodi grauamine precauere, ac attendentes quod id contra statuta Lateranensis concilii attentatur, promissiones huiusmodi decernimus irritas et inanes, auctoritate uobis presentium districtius inhibentes ne contra prefatum concilium beneficia promittere non uacantia cuiquam de cetero presumatis. Nulli ergo, nostre inhibitionis, etc., usque incursurum.

Datum Laterani, III Kalendas Aprilis, anno quarto decimo.



CLXII. EISDEM. Confirmat quamdam redemptionem reddituum ecclesiasticorum. 

 Iustis petentium desideriis dignum est, etc., usque complere. Eapropter, dilecti in Domino filii, uestris iustis precibus inclinati, redditus annuos qui nobili uiro Eustachio de Campania et suis predecessoribus cum quibusdam consuetudinibus onerosis olim a uestro monasterio debebantur, et quos ab ipso nobili et heredibus eius, accedente assensu nobilium  uirorum comitis Gisnensis et Willelmi de Fielnes, de quorum feodo ipsi proueniebant redditus, redemistis, et relaxationem ipsarum consuetudinum, sicut ea iuste ac pacifice possidetis, uobis et per uos monasterio uestro auctoritate apostolica confirmamus et presentis scripti priuilegio communimus. Nulli ergo confirmationis, etc., usque in finem.

Datum, ut supra.



CLXIII. PHILIPPO ILLUSTRI REGI FRANCIAE. De negotio comitis Tolosani (Apud Cryptam ferratam, uIII Kal. Septembris.

 Nouerit regalis prudentia quod Tolosanus comes dudum ad presentiam nostram accedens, se super heretica prauitate nisus est multipliciter excusare.  Unde nos ad petitionem ipsius legatis nostris rescripsimus ut denuntiatione solemniter facta, nisi contra eum legitimus accusator infra certum terminum compareret, ipsi congregato concilio canonicam purgationem indicerent; qua recepta, non permitterent eum super huiusmodi crimine propulsari; alioquin tanquam hereticum ecclesiastica districtione punirent. Scimus autem quod purgationem non prestitit; sed utrum per ipsum steterit ignoramus: quanquam uniuersaliter predicetur quod ipse in partibus illis pro heretico habeatur. Unde terram suam pene totam amisit; nosque legatis nostris iniunximus ut terram ipsam ad eorum quibus pertinet opus diligenter faciant custodiri. Nos igitur  ad tue petitionis instantiam legatis nostris super hoc negotio litteras apostolicas destinamus quales ad tuum commodum et honorem credimus expedire.  Super negotio quoque uenerabilium fratrum nostrorum Antisiodorensis et Aurelianensis episcoporum hoc tue regali prudentie innotescat, quod cum tu sine curiali iudicio nolis remittere penam  quam eisdem episcopis intulisti, nec nos absque iudiciali cognitione ualemus salua iustitia reuocare sententiam interdicti quam in terram tuam iidem episcopi protulerunt; sed sicut dudum rogauimus, ita nunc quoque rogamus, ut postposito utrinque iudicio, quia certe sic expedit, negotium amicabiliter sopiatur.  uerumtamen scribimus super hoc uenerabili fratri nostro archiepiscopo Senonensi secundum formam quam prouidimus opportunam.

Datum apud Cryptam ferratam, uIII Kalend. Septembris, anno quarto decimo.



CLXIu. DECANO ET CAPITULO CAPELLAE DUCIS DIuIONENSIS. Confirmantur eis bona concessa a duce Burgundie. 

  Cum a nobis petitur quod iustum est, et honestum, etc., usque effectum. Eapropter, dilecti in Domino filii, uestris iustis postulationibus grato concurrentes assensu, possessiones, redditus, exemptiones, libertates et immunitates quas bone memorie Hugo dux Burgundie predicte capelle pia liberalitate concessit, sicut ea iuste ac pacifice obtinetis, et in authentico inde confecto, cuius tenorem presentibus iussimus litteris adnotari, plenius continetur, uobis et per uos eidem capelle auctoritate apostolica confirmamus et presentis scripti patrocinio communimus. Tenor autem authentici memorati est talis: »In nomine Patris et Filii et Spiritus sancti. Amen. Ego Hugo dux  Burgundie notum esse uolo presentibus et futuris quoniam Ierosolymam proficiscens, pre nimia maris turbatione et imminentis periculi acerbitate tam ego quam omnes qui mecum in nauigio erant grauiter perterriti fuimus. Eapropter uotum faciens Deo promisi me constructurum in mea curte apud Diuionem ecclesiam in honorem sancte Dei Genitricis Marie et beati Ioannis euangeliste. Unde factum est ut in reditu meo Romam ueniens, quod uoueram, per manum bone memorie Alexandri summi pontificis Deo obtuli, et apostolica auctoritate, quemadmodum in  authentico scripto quod ab eo impetraui continetur, confirmari feci. Cum autem gratia Dei redirem, conuocatis amicis meis et multis honestis uiris, decem clericos pro  remedio anime mee et predecessorum successorumque meorum salute Deo in perpetuum seruituros apud Diuionem institui: quibus, laudante Aalide uxore mea et Odone primogenito meo, in eadem uilla in proprios usus redditus assignaui, uidelicet quidquid habebam de uentis, et ostellagium quod mihi debebant panifici et calceamentorum constructores, et placitum generale. Concessi etiam eisdem clericis ut eamdem habeant apud Diuionem libertatem quam habent ecclesie principales, scilicet due que in ea sunt, et milites. Quoniam autem ecclesia ista specialiter mea est et precipuum tribulationis mee refugium et oblatio  uotiua Deo et libertati mee, concessi ei plus quam ceteris, ut uidelicet clerici ei deseruientes liberum habeant attractum in uilla Diuionensi eodem modo quo ego habeo, id est libertatem retinendi homines eamdem quam ego habeo in uilla Diuionensi. Dedi etiam eisdem clericis tres de hominibus meis ad sufficiendum ecclesie sue thus, oleum, et ceram, quia nullos adhuc habebant homines. Qui uidelicet tres homines et seruientes clericorum, qui de domo et mensa eorum erunt, alii quoque eorum homines, quos, Deo largiente, predicto uel alio iusto modo poterunt requirere, ab omni exactione et tallia seu quacunque consuetudine omnimodo liberi erunt, plenarium usum fori habentes sicut homines ducis: quorum uidelicet hominum uel seruientium clericorum  si quisque in causam trahatur, non respondebit nisi per dominos suos, qui si culpabilis inueniatur, lex eius in manu dominorum suorum erit. Quidquid uero iidem clerici de meo casamento poterunt acquirere, liberum habebunt. Ut uero iidem capellani mei de mensa mea et domo esse manifestius cognoscantur, in festis annalibus, in est in Natiuitate Domini, in Pascha, in Pentecosten, et in Omnium Sanctorum, si dux uel ducissa Diuioni fuerint, accipient de expensa curie, tanquam commensales ducis, in perpetuum duos solidos pro pane, quatuor sextarios uini, quatuor solidos pro coquina, uel equiualens. Oblationes omnes et beneficia capelle ducis et ducisse, ubicunque sint, sicut apud  Diuionem, ex integro ipsorum erunt; nec capella nus ducis uel ducisse in eis quidquam habebit nisi iure canonicatus, et non iure capellanie; siquidem nec dux nec ducissa capellanum habebit nisi decanum capelle uel aliquem de canonicis ipsius; qui uidelicet decanus uice domini pape curam anime ducis et anime ducisse debet habere, sicut in presenti habet curam anime mee Nicolaus capellanus meus et decanus capelle; quam curam ipse a domino papa Alexandro suscepit. Quoniam igitur ecclesiam istam ad honorem Dei et tutamen animarum ducum Burgundie et ad illustrationem domus illorum non dubito pertinere, ipsam tanquam ducatus caput et turrim salutis ducum cupio erigere, potestatem ducum tantum exinde sperans ampliari  quantum ad honorem suum retributor omnium honorum eam ab ipsis ducibus uiderit largius exaltari. Unde prouide statuo et posteritati mee in salutem suam mando ut quam cito quis dominium ducatus susceperit, statim tanquam felix operum suorum munimentum adeat ecclesiam suam, consortium spirituale canonicorum suorum recipiat, fidelitatem ei et statuta presentis scripti se seruaturum iuret, singulos canonicos in signum fraternitatis in osculo sancto recipiat, tam illos quam res illorum in speciale tutamen amplectens. Hoc ipsum ducissa quoque in initio promotionis sue, quam cito fuerit Diuioni, faciat; ut a sancto et pio opere  incipientibus, cetera agenda auctore Domino deinceps prospere succedant; ecclesiamque istam tanquam cubile et reclinatorium anime sue custodiant, ut sicut cetera corpori, ita hec anime profectura conseruentur. Ut autem hoc in posterum ratum habeatur, presentem paginam sigilli mei et sigilli Odonis primogeniti mei impressione feci muniri. Testes sunt Odo filius meus primogenitus, cuius laude hoc totum factum est, Maria uenerabilis quondam ducissa Burgundie mater mea, Aymo de Diuione, Willelmus de Orgeolo milites, item Bartholomeus cambellanus meus, Raynaldus de Edua burgensis; de presbyteris, magister Nicolaus capellanus meus et decanus capelle, uibertus, magister Hugo, magister Guido Maluspanis, magister  Richardus diaconus. Actum est hoc anno Incarnationis Dominice 1172.« Nulli ergo . . . confirmationis, etc., usque incursurum.

Datum Laterani, II Non. Decemb. anno decimo quarto.



CLXu. IOANNI ABBATI ET CONuENTUI SANCTI PAULI. De confirmatione priuilegiorum. 

Illos Christiana deuotio dignissime ueneratur et honorat in terris quos habere desiderat patronos et intercessores in celis. Inter quos beatus Paulus apostolus, uas electionis, et doctor gentium, cuius nos meritis adiuuari et fulciri intercessionibus cupientes, ob ipsius reuerentiam et honorem monasterium  Sancti Benedicti sub Pentoma constructum in territorio Nepesino, quod ad ius et proprietatem Ecclesie Romane nullo mediante dignoscitur pertinere, sicut in priuilegio bone memorie Celestini pape predecessoris nostri continetur expresse, uobis de apostolice sedis munificentia duximus concedendum, ut per monachos uestros de cetero idem monasterium ordinetur. uestris ergo precibus inclinati, predictum monasterium sub beati Petri et nostra protectione suscipimus et presentis scripti priuilegio communimus, statuentes ut quascunque possessiones, quecunque bona idem monasterium inpresentiarum iuste et canonice possidet, aut in futurum concessione pontificum, etc., usque illibata permaneant, in quibus hec propriis duximus exprimenda  uocabulis. Locum ipsum in quo predictum monasterium situm est, cum omnibus suis pertinentiis et omnibus aliis que idem monasterium habere dignoscitur a uia Carraria, que pergit ante monasterium supradicte ecclesie, usque in uiam publicam, et uia que pergit ad Canale et ad Linarium. Omnem competentem portionem in integrum de quatuor fundis, id est Tetricano, Mione, Anticione et Romaniano. Salua pensione unius denarii Nepesino episcopo persoluenda. Fundum de Tuniano in integrum, cum terris, campis, pascuis. Omnem portionem competentem in integrum de fundo Puliano et Solaro, cum casis, terris cultis et incultis. Omnem portionem de fundo Lucrizano. Unam clausuram uinee cum omnibus suis pertinentiis in loco qui uocatur Pastina iuris  Nepesine Ecclesie, prestantem uini decimas tres. Omnem portionem de fundo Beuicano. Omnem portionem in integrum de fundo Crasiano, cum suis pertinentiis. Sex in integrum uncias de fundo Corliano. Tertiam partem in integrum de fundo Monte uari, cum omnibus suis pertinentiis, posito in territorio Nepesino et Sutrino, iuris Sancte Marie in agro, prestantem solidum unum. Fundum Pulianum, fundum Minianum, et fundum Sulferata in integrum, cum suis pertinentiis, in territorio Nepesino, iuris monasterii Sancti Adriani et Laurentii, prestantem denarios quinque. Fundum Rotule in integrum iuxta Sulferatam. Fundum Opplanum in integrum. Casale unum in integrum quod uocatur Burdanum, cum uineis, terris, pascuis, siluis et molendino uno et  dimidio in riuo suo, et aliis suis pertinentiis. In fundo de ualle iuxta Insulam terram modiorum quatuor ad sementem. Portionem omnem integram de fundo qui appellatur Insula, et de fundo qui appellatur Scrutano et Antico et Tribuniano, cum omnibus suis pertinentiis, et cum piscaria in Ianula. Fundum Cispano in integrum. Fundum Linianum in integrum cum omnibus suis pertinentiis, et cum molendino in Treta, seu medietatem ipsius aque a loco qui dicitur Mezano usque ad portam castelli de Capracora. Tertiam partem casalis Cisapini, cum omnibus suis pertinentiis, positi territorio Nepesino. Fundum Triquizanum in integrum, cum appendiciis suis, positum territorio Nepesino. De fundo montis  Grezani omnem portionem in integrum. Fundum Seruilianum in integrum, cum cella Sancte Marie, cum casis, uineis, et terris sibi pertinentibus, positum territorio Collinense. Omnem portionem de fundo Crispoliti in integrum, cum terris et uineis ad ipsum pertinentibus. Medietatem fundi Formicosi in integrum, et omnem portionem de fundo Charano et de fundo Morizano et Casanouula et Cesarano, posita territorio Collinense, uia Campana uetere, iuris ipsius monasterii. Preterea in ciuitate Roma trans Tiberim cellam Sancte Agathe in integrum, ab uno latere uia publica, a secundo latere heredes Sergii, sicut est interpositus murus antiquus, a tertio latere fluuius Tiberis, a quarto latere res iuris basilice maioris Sancti Petri apostoli. In territorio Castellano  casale Simpronianum in integrum, sicut supradicto monasterio obtulit eum Gregorius dux Gratiani filius, et omnes portiones de casalibus et fundis de loco qui uocatur Transpartana. Fundum Flanarellum, fundum uinianellum, cum suis pertinentiis in integrum, positum in territorio Sutrino. Cellam Sancti Pauli in integrum, cum uineis, terris et siluis, cum riuo et molendino suo et omnibus suis pertinentiis, positum territorio Nepesino. Casale unum in integrum in fundo qui uocatur Zinzolia, cum ecclesia Sancti Secundi, cum terris, siluis et aliis suis pertinentiis, positum in territorio Nepesino. Medietatem in integrum de casale uno qui uocatur Lucilianum, cum uineis, terris et aliis suis pertinentiis, positum in territorio Nepesino. In Casamala ecclesiam  Sancte Marie, cum uineis, terris et aliis suis pertinentiis, positam in fundo Cesano et Altello, et Domoras infra castellum eiusdem. Decernimus ergo ut nulli omnino hominum liceat predictum monasterium temere perturbare, etc., usque profutura. Salua sedis apostolice auctoritate. Si qua igitur in futurum ecclesiastica,  etc., usque eterne pacis inueniant. Amen.

Datum Laterani, per manum Ioannis Sancte Marie in Cosmidin diaconi cardinalis, S. R. E. cancellarii, Iu Nonas Ianuarii, indictione Xu, Incarnationis Dominice anno 1211, pontificatus uero domini Innocentii pape III anno quarto decimo.



APPENDIX AD LIBRUM XIu.


Quoniam supra in epistola 133 huius libri agitur de negotio Bochardi de Auesnis, cuius matrimonium cum Margareta sorore Ioanne comitisse Flandrensis passum est multam contradictionem, libuit huic addere aliquot epistolas in eadem causa scriptas ab Innocentio nostro et successoribus eius, quas inuenimus in membranis antiquis et authenticis bibliothece Colbertine; ex qua etiam habuimus uetera quedam monumenta ad eam historiam pertinentia que illic authentica quoque sunt.



I.


INNOCENTIUS episcopus, seruus seruorum Dei, uenerabili fratri episcopo et dilectis filiis SIMONI archidiacono, et . . . preposito Atrebatensibus, salutem et apostolicam benedictionem.

Dilecta in Christo filia nobilis mulier Ioanna comitissa Flandrie horrendi facinoris questione nuper aures nostras pulsauit, quod cum olim Fernandus comes uir suus B. de Auennis Cameracensis diecesis, ipsius consanguineum comitisse, baliuum terre sue de Hainonia ordinasset, ac eadem comitissa nobilem mulierem Margaretam sororem suam paruulam in quodam suo castro morantem prefati consanguinei sui custodie fiducialiter commendasset, idem B. agitatus diabolica furia et furore puellam eamdem de castro predicto fraudulenter extractam in alienis partibus presumit illicite detinere asserens se cum ipsa matrimonium contraxisse de facto, cum de iure non ualeat, eo quod sibi, qui subdiaconus  et cantor Laudunensis fuisse dignoscitur, proxima consanguinitatis linea est coniuncta. Quocirca discretioni uestre per apostolica scripta mandamus quatenus, inquisita super hoc diligentius ueritate, quod canonicum fuerit appellatione postposita statuatis, facientes quod decreueritis per censuram ecclesiasticam firmiter obseruari. Testes autem qui fuerint nominati, si se gratia, odio, uel timore subtraxerint, censura simili appellatione cessante cogatis ueritati testimonium perhibere. Quod si non omnes iis exsequendis potueritis interesse, tu, frater episcope, cum eorum altero ea nichilominus exsequaris. Tu denique, frater episcope, super te ipso et credito tibi grege taliter uigilare procures, exstirpando uitia et plantando uirtutes, ut in nouissimo districti examinis die coram tremendo iudice, qui reddet unicuique secundum opera sua, dignam possis reddere rationem.

Datum Laterani, X Kal. Martii, pontificatus nostri  anno septimo decimo.



II.

INNOCENTIUS episcopus, seruus seruorum Dei, uenerabilibus fratribus Remensi archiepiscopo et suffraganeis eius salutem et apostolicam benedictionem.

Horrendum et exsecrabile facinus auribus nostris insonuit quod cum B. de Auesnes quondam cantor Laudunensis sit in subdiaconatus ordine constitutus, nobilem mulierem Margaretam sororem dilecte in Christo filie nobilis mulieris Ioanne comitisse Flandrensis consanguineam suam in quodam castro sue fidei commendatam non est ueritus fraudulenter abducere, et eam detinere non metuit, impudenter  mentiens se cum ea matrimonium contraxisse. Cum igitur ex testimonio plurium prelatorum et aliorum proborum uiuorum qui ad sacrum generale concilium accesserunt constiterit nobis plene dictum B. esse subdiaconum et fuisse cantorem Ecclesie Laudunensis, nos moti pietatis uisceribus circa dictam puellam et uolentes exsequi debitum pastoralis officii aduersus tam nefandi sceleris presumptorem, per apostolica uobis scripta precipiendo mandamus quatenus prefatum B. apostatam  , in quem tulimus excommunicationis sententiam sua nequitia exigente, singulis diebus Dominicis et festiuis, pulsatis campanis, et candelis accensis, cum suis fautoribus faciatis per uestras dieceses tandiu excommunicatum publice nuntiari, ab omnibus arctius euitandum, loca in quibus predictus B. presens fuerit et puella prefata detenta, etiamsi ad partes alias extra uestram prouinciam diuertere uel illam abducere forte presumpserit, faciendo cessare interim  a diuinis donec idem B. prefatam M. liberam dicte restituerit comitisse congrue satisfaciens de commissis, et humiliter reuertatur ad conuersationem honestam et obseruantiam ordinis clericalis. Sic autem uniuersi et singuli hoc exsequi efficaciter studeatis quod diligere iustitiam et iniquitatem uideamini detestari, nec possitis de inobedientia uel negligentia reprehendi.

Datum Laterani, XIu Kal. Februarii, pontificatus nostri anno octauo decimo.





III.

HONORIUS episcopus, seruus seruorum Dei, uenerabilibus fratribus archiepiscopo Remensi et suffraganeis eius salutem et apostolicam benedictionem.

Utinam apostata ille B. de Auesnis, perfidus, impudicus uel percussus doleret, uel attritus acciperet disciplinam; ut uexatio sibi pareret intellectum, et repleta eius facie ignominia, uerteretur impius, et non esset, ne uituperaretur per eum ministerium  ordinis clericalis, nec operiret confusio uultum cleri, sed a uoce exprobrantis et obloquentis esset immunis, cum per illum nomen clericale in gentibus blasphemetur, et uos pro eo de quadam negligentia uideamini arguendi! Ille namque dum esset subdiaconus et cantor Ecclesie Laudunensis, prout notorium esse constat, totus dicatus uitiis, uirtutibus abdicatis, proditionem simul commisit et raptum, dum nobilem mulierem Margaretam germanam nobilis mulieris Ioanne comitisse Flandrensis sue fidei commendatam de quodam castro fraudulenter et uiolenter abducens, eam matrimonii uelamento, quod nequaquam contrahere poterat, illicito sibi commercio copulauit, quam, ut apostasiam proditioni  et raptui cumularet, spreto diuino timore et abiecta reuerentia ordinis clericalis, detinet impudice in anime sue periculum et enorme scandalum plurimorum. Unde cum hoc ad audientiam felicis memorie Innocentii pape predecessoris nostri peruenisset ex relatione multorum, imo ex testimonio quamplurium prelatorum et aliorum fide dignorum qui ad generale concilium conuenerant plenarie constitisset, in prefatum apostatam ore proprio excommunicationis sententiam promulgauit, dans uobis suis litteris in preceptis ut dictum B. cum suis fautoribus singulis diebus Dominicis et festiuis, pulsatis campanis, et candelis accensis, per uestras dieceses excommunicatum faceretis publice nuntiari ab omnibus arctius euitandum, et loca in quibus prefatus B. moram faceret et puella foret detenta, etiamsi ad partes alias extra uestras dieceses transferretur, supponentes ecclesiastico interdicto cessare faceretis interim a diuinis, utramque sententiam tandiu inuiolabiliter obseruando donec  idem predictam M. liberam ipsi restitueret comitisse, et congrue satisfaciens de commissis, reuerteretur humiliter ad conuersationem honestam et obseruantiam ordinis clericalis. Sed licet, sicut comitissa predicta nostris auribus intimauit, memoratum B. excommunicatum feceritis nuntiari, quia tamen in aliis non minus necessariis non estis plenarie preceptum apostolicum exsecuti, ille non est reuersus ad percutientem se, nec Dominum exercituum requisiuit; sed cum sit neruus ferreus, ceruix eius et frons sua enea, nec diuino timore nec humano est pudore percussus ut uel signa pretenderet penitentis. Propter quod prefata comitissa dolore ac rubore confusa gemit se sororem suam non potuisse hactenus rehabere. Ut igitur grauior pena pungat quem penitudo hactenus non compunxit, fraternitati uestre per apostolica scripta firmiter precipiendo mandamus quatenus iuxta precedens predecessoris nostri preceptum contra sepedictum  apostatam sublato appellationis obstaculo procedatis, ita quod tot et tanta facinora uos abominari probetis, et comitissa prefata super hoc non cogatur iterare querelam, nosque rectitudinis uestre zelum possimus merito commendare.

Datum Anagnie, XuI Kal. Augusti, pontificatus nostri anno primo.





Iu.

HONORIUS episcopus, seruus seruorum Dei, dilectis filiis abbati Sancti Bartholomei, priori Sancti Eligii, et cantori Nouiomensi, salutem et apostolicam benedictionem.

Si diuine pietatis immensa benignitas sustineret ut B. de Auesnes apostata, uir iniquus, somno exsurgeret et obscuratos oculos aperiret ut suam iniquitatem perpenderet, cerneretque spurcitias quibus a planta pedis usque ad uerticem capitis est respersus, infixus in limo profundi, laboraret forsan clamans  ad Dominum ut ipsum de lacu miserie et de fecis luto educere dignaretur. uerumtamen, quod dolentes referimus, induratum est cor ipsius; quoniam putrescens in stercore sordidus ut iumentum, erecta ceruice obturat ad modum surde aspidis aures suas, ne disciplinam exaudiat et increpationes aduertat quibus a sua deberet nequitia, si datum esset a Domino, reuocari. Propter quod potest miser non immerito formidare ne Deo et hominibus exsecrabilis contritione duplici conteratur, temporali pena uidelicet et eterna. Iam enim pudor est dilecte in Christo filie nobili mulieri Ioanne Flandrie et Haynonie comitisse toties repetere scelera que in eius contumeliam dictus apostata in nobilem mulierem Margaretam sororem ipsius exercuit impudenter, dum idem dudum in subdiaconatus ordine constitutus eamdem M. linea sibi consanguinitatis coniunctam, in quodam castro sue fidei commendatam, fraudulenter abduxit, ipsamque detinet inhoneste,  mentiendo se cum ea matrimonium contraxisse. Cum autem ex testimonio plurium prelatorum et aliorum proborum uirorum qui ad sacrum generale concilium accesserunt felicis recordationis Innocentio pape predecessori nostro plene constiterit dictum B. fuisse subdiaconum et cantorem Ecclesie Laudunensis, idem motus pietatis uisceribus circa dictam puellam, uolensque debitum pastoralis officii exsequi contra nefandi sceleris presumptorem, bone memorie Remensi archiepiscopo et suffraganeis eius suis dedit litteris in preceptis ut predictum apostatam, in quem ore proprio sua exigente nequitia excommunicationis sententiam ipse tulit, singulis diebus Dominicis et festiuis, pulsatis campanis, et candelis accensis, per suas dieceses facerent cum suis fautoribus excommunicatum publice nuntiari ab omnibus arctius euitandum, loca in quibus predictus B. moram faceret et puella foret detenta, etiamsi ad partes alias extra ipsas dieceses diuerteret, uel ipsam forte abduceret, facientes cessare  interim a diuinis donec idem B. prefatam M. liberam ipsi restitueret comitisse, congrue satisfaciens de commissis, et rediret humiliter ad conuersationem honestam et obseruantiam ordinis clericalis. Et licet exsecutores ipsi preceptum prefati predecessoris et nostrum super eodem negotio postmodum eis directum fuerint exsecuti, quia tamen nobiles uiri Walerannus, Tierricus de Heufalis, et quidam alii Laudunensis, Cameracensis, et Leodiensis diecesum eumdem apostatam, excommunicatum, claues Ecclesie penitus contemnentem, in malitia sua fouent, receptacula in quibus dictam M. detinet aliaque subsidia sibi dando, et nobilis uir Guido germanus eiusdem apostate ac quidam alii eorumdem diecesum eum pro uiribus manutenent, et quidam sacerdotes et clerici eidem et familie sue aliisque ipsius fautoribus in locis in quibus dicta M. detenta exstitit, non sunt ueriti diuina officia temere celebrare, sepedictus apostata, quasi delinquens  impune, satisfacere penitus uilipendit, in sue iniquitatis pertinacia obstinatus. Unde nobis comitissa prefata humiliter supplicauit ut ne ipsa inter multas angustias, quibus dignoscitur esse afflicta, ex detentione ac pudore dicte sororis sue ignominiose confusionis respersa opprobrio, in merore deficiat, si non habuerit adiutorem, ad comprimendam apostate predicti malitiam insistere dignaremur. Quocirca discretioni uestre per apostolica scripta mandamus quatenus dictam excommunicationis sententiam per singulas circumadiacentes prouincias et dieceses singulis diebus Dominicis et festiuis, pulsatis campanis, et candelis accensis, tandiu faciatis auctoritate nostra solemniter publicari, loca in quibus ipse B. moram fecerit et dictam M. detineri eontigerit supponentes ecclesiastico interdicto, donec idem uir iniquus ab errore suo, si a Deo datum fuerit, resipiscens, iuxta prescriptam formam dictam M. ipsi restituerit comitisse,  satisfaciens congrue de commissis, et ad conuersationem honestam et obseruantiam ordinis clericalis reuertatur. Dictos autem nobiles et alios fautores apostate supradicti, necnon et dictam etiam Margaretam, si tanto flagitio inuenta fuerit consentire, nec monita studuerit, cum poterit, a suo recedere corruptore, per excommunicationis nominatim in personas, et in terras et familias eorum interdicti sententias, a fauore ipsius sublato appellationis obstaculo compescatis, et faciatis utramque sententiam usque ad satisfactionem condignam inuiolabiliter obseruari; prefatos sacerdotes et clericos et alios, si qui forsan similia perpetrare presumpserint, pena canonica sublato cuiuslibet contradictionis et appellationis obstaculo percellentes; mandatum nostrum taliter impleturi quod non possitis de negligentia reprehendi, et nos sollicitudinis uestre studium dignis possimus in Domino laudibus commendare. Quod si non omnes iis exsequendis potueritis  interesse, duo uestrum ea nichilominus exsequantur.

Datum Rome, apud Sanctum Petrum, octauo Kal. Maii, pontificatus nostri anno tertio





u.

GREGORIUS episcopus, seruus seruorum Dei uenerabilibus fratribus Tornacensi et Cameracensi episcopis et dilecto filio magistro Girardo canonico Tornacensi salutem et apostolicam benedictionem.

Matrimonii copula, imo uerius contubernii, quod olim inter Buchardum de Auesnis et sororem dilecte in Christo filie nobilis mulieris comitisse Flandrie fuit de facto contractum, quondam per bone memorie Innocentium papam predecessorem nostrum exigente iustitia reprobata, nos, quod super hoc ab eodem predecessore nostro factum esse dignoscitur, approbamus, et prolem ex copula tali susceptam illegitimam esse censemus.

Datum uiterbii, II Kal. April., pontificatus nostri  anno undecimo.





uI. Epistola Honorii III de matrimonio Guillelmi de Dampetra cum Margareta sorore comitisse Flandrensis.

HONORIUS episcopus, seruus seruorum Dei, dilectis filiis de Ripatorio Cisterciensis ordinis et Arremarensi abbatibus Trecensis diecesis, et cantori Lingonensi, salutem et apostolicam benedictionem.

Ad aures nostras multorum relatione peruenit quod nobilis mulier Margareta soror dilecte in Christo filie nobilis mulieris comitisse Flandrensis, que olim cum Bochardo de Auennis matrimonium de facto contraxit, cum de iure non posset, nunc simili modo contraxit cum alio, Willelmo de Donnapetra  uidelicet, ita proxima consanguinitatis linea sibi iuncto ut secundum statutum generalis concilii non debeat huiusmodi copula tolerari. Nolentes igitur id uel indiscussum relinquere uel, si uerum est,  sub dissimulatione transire, discretioni uestre per apostolica scripta mandamus quatenus, uocatis quos propter hoc uideritis euocandos, et inquisita super hoc diligentissime ueritate, si inueneritis rem taliter se habere, iniungatis utrique ut se ab inuicem abiurantes, nullatenus cohabitare presumant: qui nisi uobis paruerint, in eos appellatione remota excommunicationis sententiam proferentes, et facientes eos usque ad satisfactionem condignam arctius euitari, prolem, si quam ex huiusmodi copula incestuosa forte susceperint, illegitimam publice nuntietis et in hereditate paterna nullo unquam tempore successuram. Quod si non omnes iis exsequendis potueritis interesse, duo uestrum ea nichilominus exsequantur.

Datum Laterani, XuII Kal. Decembris, pontificatus nostri anno octauo.





uII. Honorii III pape epistola ad archiepiscopum Senonensem et episcopum Catalaunensem.

 HONORIUS episcopus, seruus seruorum Dei, uenerabilibus fratribus Senonensi archiepiscopo et episcopo Cathalanensi salutem et apostolicam benedictionem.

Ad audientiam nostram noueritis peruenisse quod licet nobilis uir Willelmus de Donnapetra et carissima in Christo filia nostra illustris regina Cypri se in eo gradu propinquitatis attingant ut secundum canonicas sanctiones nequeant matrimonialiter copulari, nichilominus tamen tractatur de contrahendo  matrimonio inter eos. Cum igitur melius sit ante tempus occurrere quam post uulneratam causam remedium implorare, uosque, in quorum prouincia et diecesi terra nobilis predicti consistit, super iis inuestigare possitis facilius ueritatem, fraternitati uestre per apostolica scripta mandamus quatenus si res ita se habet, prefato nobili auctoritate nostra inhibeatis publice ac expresse ne ad huiusmodi copulam procedere aliquo modo presumat; denuntiantes etiam quod si secus facere attentaret, nos non solum illegitimam nuntiaremus prolem ex tali coniunctione susceptam, uerum etiam procederemus alias contra eos, prout ratio postularet. Idipsum autem eidem regine inhibere ac denuntiare curetis, si forte ad partes uenerit Gallicanas.

Datum Signie, Xu Kal. Septembris, pontificatus nostri anno octauo.





uIII.

LUDOuICUS, Dei gratia Francorum rex.

 Nouerint uniuersi presentes pariter et futuri quod nos litteras dilecte consanguinee et fidelis nostre Ioanne comitisse Flandrie inspeximus sub hac forma. Ego Ioanna Flandrie et Haynonie comitissa notum facio uniuersis presentes litteras inspecturis quod cum inter me, carissimam sororem meam M. dominam de Dampetra et filios et filias quos suscepit de uiro nobili Guillelmo quondam domino de Dampetra ex una parte, et uirum nobilem dominum B. de Auesnis et filios quos habet de predicta M. ex altera, discordia esset orta, tandem mediantibus bonis uiris facta fuit bona pax et concordia in hunc modum. De terra quam prefata M. domina de Dampetra tenet de propria hereditate sua, accipiet ipsa quingentas libratas ad faciendam uoluntatem suam; et residuum debet estimari per bonos uiros, et diuidi in septem partes equales, de quibus due partes erunt duorum filiorum quos dicta M. habet de domino B. post decessum ipsius M. et residue quinque  partes erunt filiorum et filiarum quos suscepit de domino Guillelmo de Dampetra post discessum ipsius similiter. Et illas duas partes quas filii domini B. debent habere debebo assignare ad uoluntatem meam, ubi magis uidero expedire, infra hereditatem predicte sororis mee. Et si forte contingeret quod post diem huius pacis unus uel plures de filiis aut filiabus predicti domini Guillelmi de Dampetra obirent, pars illius uel partes illorum qui ita decederent ad superstites fratres germanos et sorores germanas redirent. Similiter si obire contingeret unum de filiis domini B. pars eius ad alium fratrem suum germanum rediret. Et nonobstante ista pace et diuisione retinet dicta domina M. domina de Dampetra potestatem in hereditate predicta donandi eleemosynas suas sicut ante habebat; ita tamen quod si aliquas feceret eleemosynas, irent communiter et equaliter super septem partes ante nominatas. Pacem istam et concordiam in omnibus firmiter et fideliter obseruare prefatus B. de Auesnis et filii  sui, prius sufficienter probata in curia mea etate filiorum ipsius B. et per iudicium hominum nostrorum legitima iudicata, laudauerunt et iurauerunt coram dominis suis, uidelicet coram me, que sum prima et proxima domina hereditatis predicte et feodi, et coram domino rege Francie, qui superior est dominus feodi Flandrie. Et idem debent laudare et iurare coram domino episcopo Leodiensi, qui superior est dominus feodi Haynonie. Tali scilicet modo quod nichil de cetero poterunt reclamare in  hereditate iam dicta preter id quod assignatum fuerit eis per pacem et diuisionem predictam, nec guerram mouere poterunt contra me uel meos aut contra M. sororem meam, uel contra dictos filios et filias domini Guillelmi de Dampetra uel suos; sed pacem mihi et meis et dicte M. dictis filiis et filiabus dicti Guillelmi de Dampetra et suis debebunt in posterum tenere. Et dominus B. de Auesnis pro se fecit securitatem eamdem. Et de his omnibus firmiter obseruandis dominus rex et ego dedimus ad petitionem domini B. et filiorum eius litteras nostras, ita quod si ibidem B. uel filii sui irent contra pacem predictam, de cetero non haberent audientiam in curiis nostris de querela de qua pax facta est, sicut est supradictum. Et sub eadem forma dictus B. et filii sui debent querere litteras domini episcopi Leodiensis. Et si unus de ipsis filiis uel etiam ambo uenirent contra pacem eamdem, ego saisirem partem uel partes illorum assignatas  illis uel illi qui contra ueniret, ad opus filiorum et filiarum domini Guillelmi de Dampetra. Pacem istam similiter laudauerunt et iurauerunt dominus B. et filii sui, quantum pertinet ad Christianitatem ipsorum, coram domino archiepiscopo Remensi et suffraganeis suis et domino episcopo Leodiensi; et eis Christianitates suas taliter obligauerunt quod si irent contra pacem predictam, et de hoc constaret per bonam ueritatem domino archiepiscopo Remensi aut domino episcopo Cameracensi aut episcopo Atrebatensi aut episcopo Morinensi aut episcopo Tornacensi, dominus archiepiscopus uel episcopus cui sic de hoc constaret excommunicaret illum uel illos qui contra pacem uenirent sine appellatione, et archiepiscopus Remensis uel quilibet episcoporum qui supra notati sunt daret litteras suas quod ipsos denuntiarent excommunicatos per suas dieceses ad testimonium et denuntiationem illius episcopi cui, sicut dictum est, constaret. Preterea idem archiepiscopus  uel episcopi debent domino pape scribere et testari quod dominus B. et filii sui pacem istam seruare in eorum presentia iurauerunt. Insuper dominus B. iurauit quod bona fide dabit operam ad hoc quod dominus papa confirmet pacem istam, et eidem supplicabit per litteras suas totam pacem continentes ut eam confirmet, et per exsecutores appellatione remota eamdem pacem faciat per censuram ecclesiasticam inuiolabiliter obseruari. Istam pacem tenere similiter iurauerunt Th. de Hufalize et Henricus filius eius. Th. de Walecort et duo filii eius, Nicolaus de Rumygniaco et duo fratres eius et duo filii eius maiores natu, A. Domina de Roseco et Rogerius filius eius, comitissa de Chygniaco soror domini B. et filie eius, Iacobus de Grandiprato Castellanus de Sancto Audomaro et Guillelmus frater eius, Hugo de Anthonio, Arnulphus de Moretania, Sygerus de Ayghen et duo filii eius ante nati, Philippus de Orchi et  frater eius maior natu post eum, et Arnulphus de Longouillari. Omnes isti supra nominati, iurauerunt, ut dictum est, pacem istam tenere; et etiam iurauerunt quod si dictus B. uel duo filii eius uel alter eorum uenirent contra pacem prefatam, eis uel ei qui contra ueniret, ut dictum est, non essent in auxilium nec in consilium; et Christianitates suas obligauerunt predictis archiepiscopo et episcopis tali modo, et etiam litteras suas dederunt patentes quod si forte contingeret quod Dominus B. aut filii eius uel alter eorum iret contra pacem predictam, et aliquis predictorum qui pacem iurauerunt, ut dictum est, esset eos adiuuans uel confortans, et de hoc constaret per bonam ueritatem archiepiscopo Remensi uel uni de subnotatis episcopis, uidelicet episcopo Cameracensi, aut episcopo Atrebatensi, aut episcopo Morinensi, aut episcopo Tornacensi, ille cui, sicut dictum est, constaret, excommunicaret eos; et dicti ostagii renuntiauerunt et B. et eius filii omni appellationi, supplicationi, et omni iuris adminiculo;  et omnes alii ad testimonium et denuntiationem illius denuntiarent illos uel illum excommunicatum per suas dieceses usque ad satisfactionem condignam. Similiter dominus Galterus comes Blesensis promisit in fide quam mihi debet tanquam domine sue pacem istam tenere, hoc modo quod si dominus B. aut filii eius aut alter eorum iret contra pacem eamdem, ipse nec in auxilium nec in consilium eis esset, imo saisiret feodum quod dominus B. tenet de ipso, nec permitteret eos gaudere eodem feodo uel ualorem habere eiusdem quousque hoc emendassent per me uel per meum heredem, et si forte comitem Blesensem obire contingeret, heres eius ad ea facienda que dicta sunt teneretur. Petiit etiam dictus comes ab archiepiscopo Remensi et episcopo Siluanectensi, qui erant presentes, ut omnia que promiserat, ut dictum est, suis testificarentur litteris et sigillis. Sciendum similiter quod ego et predicta soror mea et amici filiorum et filiarum  domini Guillelmi de Dampetra, uidelicet dominus Archembaldus, Guido frater eius, Guillelmus de Melloto, et Droco frater eius, I. comes Carnotensis, et dominus G. de Asperomonte, iurauimus pacem istam tenere et firmiter obseruare; ita quod si dicti pueri uel aliquis eorum iret contra pacem eamdem, nos omnes nec in auxilium nec in consilium eis essemus. Dicti quoque filii domini Guillelmi laudabunt et iurabunt coram domino rege et coram me et coram domino Leodiensis super querela de qua pax facta est, sicut est prenotatum. Et de hoc debent per se uel per amicos suos querere litteras domini regis et aliorum dominorum qui nominati sunt supra. Ut autem memoriter teneatur et firmiter obseruetur continentia dicte pacis, ego et carissima soror mea, dominus B. et filii sui eam sicut facta est coram me fideliter et plene conscriptam propriis confirmauimus sigillis. Actum apud Asnerias, anno Domini 1234, mense Ianuario, die ueneris  proxima post festum beati Hilarii. Hac pace, prout superius continetur, proposita et a partibus recognita coram nobis, ipse partes supplicauerunt nobis ut eam sigilli nostri appensione testificaremur. Ad quarum preces et instantiam in huius rei testimonium sigillum nostrum presenti pagine duximus apponendum.

Actum apud Asnerias, anno Dominice Incarnationis 1234, mense Ianuario.





IX.

INNOCENTIUS episcopus, seruus seruorum Dei, dilecto filio abbati Clarifontis Premonstratensis ordinis Laudunensis diecesis salutem et apostolicam benedictionem.

Constitutus in presentia nostra dilectus filius nobilis uir Ioannes de Auesnis Cameracensis diecesis pro se et Balduino fratre suo nobis humiliter supplicauit ut cum status eorum super natalibus diffametur, ne per hoc posset eis in posterum preiudicium  generari, prouidere ipsis in hac parte paterna sollicitudine curaremus. Quocirca discretioni tue per apostolica scripta mandamus quatenus nobilem mulierem Margaritam matrem ipsorum ex parte nostra peremptorie citare procures ut, si uoluerit uel sua crediderit interesse, infra mensem post citationem tuam per se uel per procuratores idoneos cum omnibus munimentis et rationibus suis compareant coram nobis, si quid eis super hoc rationabiliter competit ostensuri. Alioquin extunc in eodem negotio prout de iure fuerit procedemus. Tu autem infra eumdem terminum citationis diem nobis tuis litteris continentibus tenorem presentium intimare procures.

Datum Lugduni, Xu Kalend. Ianuarii, pontificatus nostri anno secundo.





X.

LUDOuICUS, Dei gratia Francorum rex, et ODO eadem gratia Tusculanus episcopus apostolice sedis  legatus, uniuersis presentes litteras inspecturis salutem in Domino.

Notum facimus quod cum inter liberos nobilis Margarete comitisse Flandrie et Haynonie, quos de nobili uiro Bucchardo de Auesnis susceperat, ex una parte, et eos quos de nobili uiro Guillermo de Domnapetra eadem comitissa susceperat, ex altera, mota esset contentio super eo quod utraque partium predictarum comitatus Flandrie et Haynonie et totam terram quam tenet dicta comitissa dicebat ad se post obitum ipsius matris eorum iure hereditario pertinere, tandem de uoluntate et assensu prefate comitisse et utriusque partis amicorum consilio supradicti liberi in nos duos unanimiter compromiserunt tali modo quod secundum formam iuris uel iudicii non esset in hoc arbitrio procedendum cum tota dicta terra per uiam iuris parti alteri debere cedere dignosceretur, sed de terra predicta debebamus taliter ordinare quod utrique partium  de dicta hereditate partem assignaremus secundum quod nobis uideretur bonum esse; ita uidelicet quod ambo capita dictorum comitatuum uni eorum dare, uel alterum uni, et reliquum alii, uel partem alteri in comitatu altero uel utroque, prout nobis bonum uideretur, possemus assignare. Condictum fuit etiam et concessum quod si comitatu Flandrie alteri parti per dictum nostrum assignato, alii uellemus in eodem comitatu partem terre assignare, ille qui partem illam haberet, comitatum habenti de ea hominagium faceret, et partem illam teneret de eodem. Similiter si comitatu Haynonie per dictum nostrum alicui eorum assignato, in comitatu illo alii partem assignaremus, ille qui partem illam in comitatu haberet, comitatum habenti hominagium faceret, et partem suam de illo teneret, nisi terre consuetudo in contrarium se haberet; quod si esset, hominagium faceret, et partem suam teneret, secundum quod terre requireret consuetudo. Insuper est sciendum  quod partes in hoc unanimiter conuenerunt, quod si sine liberis de uxore sua desponsata procreandis contingeret aliquem predictorum decedere, frater eius germanus uel soror eius germana, si decedens fratrem non haberet germanum, eidem decedenti succederet in tota terra quam haberet. Fuit etiam concorditer concessum quod si nos O. legatum iis exsequendis contingeret non adesse, uir nobilis Robertus comes Attrebatensis frater domini regis ad hec exsequenda reciperetur sine contradictione aliqua loco nostri. uoluerunt autem partes et concesserunt quod illud quod ordinaretur fieret saluo honore utriusque partis; ita tamen quod propter hoc non remaneret quin partes et diuisiones terrarum et totius hereditatis predicte manerent stabiles et firme prout a nobis esset ordinatum. Concesserunt etiam partes quod contente essent diuisionibus illis et partibus quas eis assignaremus, nec contra ordinationem nostram uenirent aliquo  modo, nec unus in parte alii assignanda siue in proprietate siue in possessione aliquid per se uel per alium reclamaret, nec moueret quisquam eorum contra alterum super iis in ecclesiastica uel seculari curia questionem aliquo modo uel aliqua ratione iuris aut facti. Concessimus autem nos rex quod nos reciperemus in hominem de comitatu Flandrie, uiuente dicta comitissa, si ipsa hoc petierit, illum qui per ordinationem nostram dictum comitatum haberet, salua uita comitisse, et saluo in omnibus iure nostro. Propter absentiam autem utriusque partis uel alterius non dimitteremus quin, si uellemus, in eodem arbitrio procederemus, et quidquid fieret uel ordinaretur per nos duos, tantum ualeret et ita tenerentur partes firmiter obseruare ac si ipsis partibus presentibus factum esset. Hec autem omnia facta fuerunt, et concessa eo saluo quod comitissa predicta, nonobstantibus dicta  compromissione uel arbitrio nostro aut ordinatione quam super his faceremus, plenam quandiu uixerit habeat potestatem et administrationem predictorum comitatuum et totius terre sue, et de ipsis possit pro uoluntate sua facere sicut poterat ante compromissionem predictam. Saluo eo quod predicta comitissa nulli predictorum liberorum suorum possit terram aliquam seu redditum dare preter partes que per nos eis essent assignate, nec alicui eorum aliquid dare super partem alteri assignatam. Supradicta autem omnia et singula promiserunt nobis et sibi adinuicem dicte partes se firmiter seruaturas et contra nullo unquam tempore quocunque modo uenturas, prestito coram nobis super iis corporaliter iuramento. Nos autem in nomine Patris et Filii et Spiritus sancti, amen, in negotio prefato taliter ordinamus, et per dictum nostrum assignamus Ioanni de Auesuis militi totum comitatum Haygnonie cum omnibus pertinentiis, ita  quod Baldoino fratri suo militi tenetur de eodem comitatu in proportione hereditaria prouidere. Guillelmo uero de Domnapetra militi assignamus totum comitatum Flandrie cum omnibus pertinentiis, ita quod fratribus suis germanis. Guidoni scilicet et Ioanni, tenetur de eodem comitatu in portione hereditaria prouidere. He autem prouisiones fient secundum consuetudines comitatuum predictorum. Hec siquidem pronuntiamus, retenta nobis potestate declarandi et exponendi ea que in dicto nostro continentur, si forte inter partes super eo aliqua dubietas oriretur. Prenominate autem partes dictum nostrum, sicut prolatum est, approbauerunt, et ratum et gratum habuerunt, promittentes se dictum istud fideliter seruaturas et nullo unquam tempore contrauenturas. Et ad maiorem securitatem litteras suas super iis nobis dederunt sigillis suis sigillatas. In cuius rei testimonium presentibus litteris sigilla nostra duximus apponenda.

 Actum Parisiis, anno Domini 1246, mense Iulio.





XI.

INNOCENTIUS episcopus, seruus seruorum Dei, uenerabili fratri episcopo Cameracensi et dilectis filiis abbati Cisterciensi et decano Laudunensi salutem et apostolicam benedictionem.

Dilecti filii nobiles uiri G. comes Flandrie et I. dominus de Dampetra fratres nobis significare curarunt quod nobilibus uiris Ioanne de Auesnis et Balduino germanis, dictorum G. et I. fratribus uterinis, intimantibus olim nobis quod a quibusdam ipsorum emulis malitiose, ut a bonis ad eos hereditario iure spectantibus excludi possent, illegitimitatis macula impingebatur eisdem, nos uenerabili fratri nostro  Cathalaunensi episcopo suoque college nostris dedimus litteris in mandatis ut quanto magis possent de plano super causa natalium eorumdem nobilium inquirerent ueritatem, et quod  esset canonicum statuere appellatione remota curarent, nonobstante quod super hoc inter predictos I. et B. ex parte una et fratres eorumdem ex altera fuerat coram nobis aliquando litigatum et processum, cum nichil inde terminatum fuisset, sed idem episcopus et abbas monasterii de Lessies Cameracensis diecesis, cui dictus collega commiserat, sicut dicitur, super hoc totaliter uices suas, predictis G. et I. minoribus uiginti quinque annis et existentibus in tali loco unde commode citari poterant et de iure debeant, cum eos principaliter huiusmodi negotium contingeret, non citatis, nec se occultantibus, neque per contumaciam absentantibus, quondam Willelmo germano ipsorum Flandrensi comite infra annos huiusmodi existente et tunc in ultramarinis partibus terre sancte subsidio insistente, cum nullus etiam alius legitime citatus fuerit seu comparuerit qui se Ioanni et Balduino  fratribus super hoc opponerent supradictis, in eodem negotio procedentes, et eorumdem Ioannis et B. natalia legitima declarantes, ipsos fore legitimos ac legitime genitos in dictorum G. et I. magnum preiudicium et grauamen per diffinitiuam sententiam, ad quam audiendam minime uocati fuerant, decreuerunt, nosque sententiam ipsam auctoritate apostolica dicimur confirmasse, certo super hoc conseruatore concesso. Unde nobis iidem G. et I. humiliter supplicarunt ut cum ab huiusmodi sententia, postquam ad eorum peruenit notitiam, quamuis nullam eam esse dicerent et protestarentur, ad sedem apostolicam ad cautelam pro sui iuris conseruatione duxerint appellandum, prouidere super hoc ipsis apostolica sollicitudine curaremus. Ideoque discretioni uestre per apostolica scripta mandamus quatenus, ad locum tutum et securum uocatis qui fuerint euocandi, inquiratis super predicto processu sollicite ueritatem, nobis quod exinde  inueneritis uestris litteris fideliter rescripturi, prefigendo partibus terminum competentem quo per se uel procuratores idoneos nostro se conspectui representent facture ac recepture super iis quod ordo dictauerit rationis; contradictores per censuram ecclesiasticam appellatione postposita compescendo; nonobstante indulgentia quibuscunque personis ab apostolica sede concessa quod interdici, suspendi, uel excommunicari non possint per litteras dicte sedis non facientes plenam de huiusmodi indulgentia mentionem, seu si tibi, fili abbas, uel ordini tuo indultum existat quod de causis tibi a sede committendis eadem cognoscere minime tenearis, et constitutione de duabus dietis edita in consilio generali. Quod si non omnes iis exsequendis potueritis interesse, duo uestrum ea nichilominus exsequantur.

Datum Perusii, XIII Kalendas Septembris, pontificatus nostri anno decimo.





XII. Littera missa domino pape Innocentio Iu, pro causa comitis Guidonis, ut abbas Cistercii possit committere alicui, et duo procedant sine tertio.


Sanctissimo Patri ac domino Innocentio diuina prouidentia sacrosancte Romane et uniuersalis Ecclesie summo pontifici, Margareta Flandrie et Haynonie comitissa, pedum oscula beatorum. Cum causam que inter carissimos filios nostros G. comitem Flandrie et I. dominum de Dampetra ex una parte et I. et B. de Auesnis ex alia, que super examinatione cuiusdam sententie quam Cathalanensis episcopus et eius collega uel subdelegatus ab eo super declaratione natalium dictorum I. et B. contra naturalem, solitum, et debitum iudiciorum ordinem auctoritate apostolica promulgarunt, qui quidem G. comes et I. dominus de Dampetra ad cautelam pro sui iuris conseruatione sedem apostolicam appellarunt, uenerabilibus episcopo Cameracensi, abbati  Cistercii, et decano Laudunensi duxeritis committendam, timentes ne propter debilitatem eiusdem abbatis et locorum distantiam idem abbas cognitioni eiusdem sepius nequeat interesse, ac propter hoc in graue periculum partium, dispendium et grauamen contingat negotium retardari, sanctitatem uestram duximus attentius deprecandam quatenus eidem abbati dignemini per speciales litteras indulgere ut quotiescunque nequiuerit interesse examinationi eiusdem cause, persone idonee sui ordinis uel alii uices suas ualeat delegare, nonobstante quod in uestris litteris contineatur insertum, inquiratis sollicite ueritatem, sanctitati uestre attentius supplicantes ut eidem episcopo, abbati et decano dare dignemini in mandatis quatenus in eadem causa secundum iuris ordinem procedentes, ipsam fine debito debeant terminare, alioquin eam instructam ad uestre sanctitatis examen remittere non postponant.



INNOCENTII III ROMANI PONTIFICIS REGESTORUM SIuE EPISTOLARUM LIBER DECIMUS QUINTUS. PONTIFICATUS ANNO Xu, CHRISTI 1212.



I. CAPITULO LINGONENSI. De reuocandis possessionibus alienatis. 


Ad hoc sumus disponente Domino in plenitudinem potestatis  assumpti ut si quando ab his qui sunt in partem sollicitudinis euocati, in ecclesiarum suarum dispendium quidquid perperam fuerit attentatum, per sollicitudinis nostre studium emendetur, et precaueatur indemnitatibus earumdem. Cum  igitur, sicut uobis intimantibus nostro est apostolatti reseratum, quedam possessiones ecclesie uestre ab episcopis qui pro tempore prefuerint eidem alienate sint uobis penitus inconsultis, nos eidem ecclesie paterna uolentes sollicitudine prouidere, auctoritate uobis presentium indulgemus quatenus possessiones ipsius ecclesie, quas sine assensu uestro  alienare dicti episcopi presumpserunt, ad ius et proprietatem illius legitime reuocetis. Nulli ergo . . . concessionis, etc., usque incursurum.

 Datum Laterani, uII Kal. Martii, pontificatus nostri anno quinto decimo.



II. EISDEM. De electione decani. 

Cum causam que uertebatur inter dictum filium H. cantorem Eduensem et H. Barensem archidiaconum super decanatu ecclesie uestre, ad quem fuerat electus uterque, dilectis filiis decano et magistris W. de uienna et Iacobo de Tornodoro canonicis Antisiodorensibus commiserimus sine debito terminandam, ipsi cognitis cause meritis, de iuris peritorum consilio electionem utramque sententialiter cassauerunt. uerum cantor prefatus, qui  ante prolationem sententie appellarat, ad apostolicam sedem accedens, a nobis audientiam petiit sibi dari, quam cum ei duxerimus concedendam, dilectus filius magister Hugo canonicus uester in nostra presentia constitutus, licet procurator non esset, quod tamen de parte altera fuerat, se opponens eidem, sententiam nobis exhibuit cum actis iudicii a prefatis iudicibus promulgatam. Nos igitur auditis que dictus cantor proposuit coram nobis, cassationem electionis ipsius iustam esse cognouimus, et ideo ipsam auctoritate duximus apostolica confirmandam.

Datum Laterani, uII Kal. Martii pontificatus nostri anno decimo quinto.



III. MAGDEBURGENSI ET MAGUNTINO ARCHEPISCOPIS, ET EORUM SUFFRAGANEIS. Contra Waldemarum intrusum Bremensem. 


 Sicut uenerabilis frater noster Osnaburgensis episcopus Bremensis electus nobis intimare curauit, Waldemarus, cum in profundum iam deuenerit peccatorum, contemnit, et non solum non adiicit ut resurgat, uerum etiam, tanquam si ex adipe prodeat eius iniquitas, aduersus Romanam Ecclesiam supplantationes exampliat, et grauiores quam hactenus presumptiones intentat; ut in die ire accumulans iram sibi, damnabili gladio perdatur illius cuius misericordi fuerat studio a durissimi damnatione  carceris liberatus. Ponens enim, inductus in Bremam per nobilis uiri Saxonie ducis potentiam, tanquam ab Aquilone in Bremensi Ecclesia sedem suam, ac sedens super eam, uelut super plumbi talentum sedet iniquitas, preter administrationem quam in eadem Ecclesia tam in spiritualibus quam temporalibus sibi damnabiliter usurpauit, ad ecclesias et clericos in reprobum sensum datus manus extendit, ipsorum bona presumptuosis ausibus occupans ac diuidens inter laicos et dispergens; de quorum confidens uiolentia, facilis est ad scelera. nec quid faciat abhorrescit. Expulsis etenim quibusdam canonicis et aliis Bremensibus clericis ab  eorum ecclesiis et prebendis, ipsas prebendas et ecclesias de facto, cum de iure non potuerit, quibusdam fautoribus suis contulit, ut eos habeat in malefactis participes quos habet in errore fautores. Licet autem in Waldemarum eumdem per te, frater Magdeburgensis, et uenerabiles fratres nostros tuos et Bremensis ecclesie suffraganeos, necnon et per predictum Osnaburgensem et Monasteriensem episcopos anathematis uinculo innodatum depositionis et degradationis sententia fuerit auctoritate apostolica promulgata, ipse tamen, qui sub tanta manus diuine potentia humiliari debuerat, cornua elationis assumens, in eadem pertinaciter persistit sententia, et eam, quam saltem timere debuerat uilipendit. Cuius exemplo decanus et quidam alii  sacerdotes Bremenses et clerici latam in eos super beneficiorum perceptione suspensionis sententiam, [ante quam] communicabant eidem, improuide contemnentes, ei communicare non desinunt, ipsumque fouere in sua nequitia non desistunt. Ne igitur idem Waldemarus et fautores ipsius plene ualeant de sua nequitia gloriari, fraternitati uestre per apostolica precipiendo mandamus quatenus in eos latas sententias singulis diebus Dominicis et festiuis per uestras ecclesias innouetis et faciatis per uestras dieceses innouari.

Datum Laterani, III Kal. Martii, pontificatus nostri anno decimo quinto.

In eumdem fere modum scriptum est Padeburnensi,  Mindensi, uerdensi, et Halberstadensi episcopis, et dilectis filiis Corbeiensi et de Campo Sancte Marie abbatibus Monasteriensis et Padeburnensis diecesum usque plene ualeant de sua nequitia gloriari, discretioni uestre per apostolica scripta mandamus quatenus infra duos menses post receptionem presentium ad Bremensem ciuitatem personaliter accedentes, siue omnes simul, siue singuli, latas in dictum Waldemarum et fautores suos sententias publice innouetis ibidem, et mandetis per totam Bremensem prouinciam innouari.

Datum Laterani, III Kal. Martii, pontificatus nostri anno decimo quinto.



Iu. EPISCOPO ET CAPITULO PICTAuENSI. Confirmatur quedam concordia. 


Causam que uertebatur inter uos ex parte una et dilectos filios Cluniacensem et monasterii noui Pictauensis abbates et conuentus ex altera super exemptione monasterii noui Pictauensis diuersis iudicibus nos recolimus commisisse. Super qua licet diuersis temporibus fuerit multipliciter laboratum, testes tamen ex mandato nostro ab utraque parte recepti fuerunt, et demum depositiones eorumdem apud sedem apostolicam publicate. uerum quia pars monasterii noui priuilegia sua tunc pre manibus non habebat, partibus postmodum nostris dedimus  litteris in mandatis ut super eadem causa, munite priuilegiis et aliis rationibus que ad ipsius decisionem spectabant, per se uel sufficientes procuratores in festo beati Martini proxime preterito nostro se conspectui presentarent, tam super predicta causa quam super aliis articulis equitatis iudicium dante Domino recepture. Demum igitur dilectis filiis magistris Ioanne et Hugone canonicis Sancte Radegundis Pictauensis uestris, et Petro, Salatiele, ac Io. monachis predictorum Cluniacensis et Monasterii noui abbatum et conuentuum procuratoribus in nostra presentia constitutis, audiuimus diligenter que uoluerunt proponere coram nobis; et cum hinc inde super premissis fuisset diutius disputatum, tandem idem negotium de consensu partium nobis mediantibus  taliter est sopitum. Quod dicti abbas et conuentus monasterii noui, ut Pictauensis episcopus fauorabilior sit eis et efficacior ad iustitiam de suis malefactoribus faciendam, semel in anno per diem unum cum moderato equitaturarum numero, prout in Lateranensi concilio est statutum, eumdem exhibeant et procurent. In ceteris uero idem monasterium ab eius iurisdictione sit liberum et exemptum; nisi quod chrisma, oleum sanctum, consecrationes altarium, dedicationes basilicarum, ordinationes monachorum seu clericorum qui ad sacros ordines fuerint promouendi, necnon et benedictionem abbatis sine professione aliqua recipiant ab episcopo memorato; si quidem Catholicus fuerit, et gratiam  apostolice sedis habuerit, ac ea ipsis gratis et sine prauitate aliqua uoluerit exhibere. Alioquin liceat eis quemcunque maluerint catholicum adire antistitem gratiam et communionem apostolice sedis habentem, qui nostra fretus auctoritate ipsis quod postulatur impendat; sicut in authenticis priuilegiis continetur, que nos ipsi perspeximus et examinauimus diligenter. Cum autem Pictauensis episcopus in ciuitate Pictauensi generale posuerit interdictum, iidem illud seruabunt; ita quod illo durante non celebrabunt diuina nisi clausis ianuis, non pulsatis campanis, suppressa uoce, interdictis et excommunicatis exclusis, quos caute uitare curabunt. Ad synodum quoque Pictauensis episcopi abbas monasterii noui secundum generalem consuetudinem regionis  accedet ratione capellarum uel ecclesiarum suarum que ipsi episcopo sunt subiecte. Sed si forsitan capellani ea que statuta fuerint in synodo neglexerint aut contempserint obseruare, non in abbatem uel monasterium, sed in ipsos capellanos, episcopus poterit canonicam exercere censuram. Ne igitur quod nobis mediantibus est statutum ualeat ab aliquo temere uiolari, illud auctoritate apostolica confirmamus et presentis scripti patrocinio communimus. Nulli ergo . . . confirmationis, etc., usque incursurum.

Datum Laterani, uI Kal. Martii, pontificatus nostri anno decimo quinto.

 In eumdem modum scriptum et Cluniacensi et monasterii Noui Pictauensis abbatibus et conuentibus. causam que uertebatur, etc., usque in finem.

In eumdem modum scriptum est super hoc abbati Sancti Sulpicii, decano et archidiacono Bituricensibus. Causam que uertebatur, etc., usque ab aliquo temere uiolari, discretioni uestre per apostolica scripta precipiendo mandamus quatenus id obseruari per censuram ecclesiasticam appellatione postposita firmiter faciatis, contradictores censura simili compescendo. Quod si non omnes . . . duo uestrum, etc., usque exsequantur.

Datum Laterani, uI Kalend. Martii, pontificatus nostri anno decimo quinto.



u. ELECTO ET MONACHIS SANCTAE MARIAE DE PEROALLO. Recipiuntur sub protectione B. Petri. 


Cum a nobis petitur, etc., usque perducatur effectum. Eapropter, dilecti in Domino filii, uestris iustis postulationibus grato concurrentes assensu, personas et monasterium uestrum cum omnibus bonis que inpresentiarum rationabiliter possidet, aut in futurum iustis modis prestante Domino poterit adipisci, sub beati Petri et nostra protectione suscipimus et presentis scripti patrocinio communimus. Libertates preterea et immunitates quas uenerabilis frater noster episcopus Terdonensis cum capituli sui assensu  prouida uobis deliberatione concessit ratas habemus, et eas illibatas decernimus permanere. Nulli ergo . . . protectionis et constitutionis, etc., usque incursurum.

Datum Laterani, u Kal. Martii, pontificatus nostri anno decimo quinto.



uI.  G. DE uALLIBUS, MAGISTRO G. ET P. DE FIMIIS CANONICIS LAUDUNENSIBUS  . Quod clausula Si est ita ad omnia rescripti refertur. 

Olim  ex litteris dilectorum filiorum Sancti Nicasii Remensis, Igniacensis et uallis regie abbatum nostris fuit auribus intimatum quod cum ad eos semel et iterum a nobis littere processissent  ,  super eo uidelicet quod R. clericus Sancti Remigii Remensis parochiam de Salice Sancti Remigii, quam R. de Cruneio clericus sibi per interpositam personam ab abbate Sancti Remigii collatam fuisse proposuit, detinebat, ipsi partes semel, secundo, et tertio citauerunt, et dictum R. de Sancto Remigio, quia citatus pluries comparere noluit per se uel responsalem aliquem coram eis, excommunicationis uinculo innodantes, fecerunt fructus ipsius parochie sequestrari, cumque postmodum idem R. accedens ad eos, se iuri promiserit pariturum, ac obtinuerit se absolui, ipsi absolutionis ei litteras concedentes,  diem ei assignarunt et locum quibus coram eis quod promiserat adimpleret; qui diem et locum  ex litteris illis radens  , in loco rasure rescripsit quod ipsi ei  sequestratos  fructus exhiberi mandabant, quod demum coram duobus eorum, tertio sui absentiam excusante, per litteras est confessus. Nos igitur, cum tante temeritatis excessus falsitatis scrupulo  non careret, uobis dedimus in mandatis ut si res taliter se haberet, ipsi presumptori super dicta parochia perpetuum silentium imponentes, prefato R. de Cruneio clerico assignaretis eamdem cum fructibus sequestratis, uerum, sicut uos filii S. et P. per uestras nobis litteras intimastis, cum dictus R. de Cruneio rasuram prefatam coram uobis per testes idoneos   probauisset, et ob hoc postulasset sibi dictam Ecclesiam assignari, uos utrum clausula illa, si ita est, de omnibus superioribus, an de articulo tantum rasure deberet intelligi dubitantes, in negotio ipso procedere ulterius distulistis, eligentes secundum hoc potius apostolice sedis oraculum implorare quam aliquid temere diffinire. Nos ergo diligentiam uestram in Domino commendantes, taliter duximus respondendum, quod clausula illa debet ad omnia superiora referri, ad hoc ut ipsi prefata ecclesia conferatur, quia licet uitium falsitatis ad imponendum illi perpetuum silentium super ecclesia ipsa sufficiat  qui falsitatem  huiusmodi perpetrarat, non tamen propter hoc eadem ecclesia est aduersario assignanda  , nisi super aliis facta  fuerit plena fides.

Datum Laterani, uI Non. Martii, pontificatus nostri anno quinto decimo.



uII. COLOCENSI ELECTO, ET SOKSARDIENSI ET DE SEKUDWOR CISTERCIENSIS ORDINIS ABBATIBUS QUINQUECCLESIENSIS DIeCESIS. Dirimit litem inter episcopum uesprimiensem et abbatem S. Martini. 

 ueniens ad presentiam nostram dilectus  filius [G.]  abbas Sancti Martini de Pannonia sua nobis conquestione monstrauit quod uenerabilis frater noster uesprimiensis episcopus conditionales homines, qui certa ei seruitia exhibent, eximit a prestatione integra decimarum, et eos, cum iurisdictionem in ipsos habeat, ad soluendas integre sibi predictas decimas et ad satisfaciendum congrue de subtractis pontificali auctoritate non cogit, prestare sibi recusans consilium et auxilium in expensis et aliis contra siluestres homines in extremis predicte parochie finibus commorantes, qui se a solutione subtrahunt decimarum. Quare humiliter postulabat ut ne id de cetero idem episcopus attentaret iniungere sibi auctoritate apostolica dignaremur. Petebat insuper quod idem episcopus sacerdotibus illius  parochie inhiberet ne quosdam homines, sibi prout tenentur decimas non soluentes, seruili conditione falso ad suam excusationem obiecta, et ne pulsatores et exsequiales in eodem articulo delinquentes recipiant ad diuina, uel ab eis percipiant partem aliquam decimarum, ipsi de subtractis satisfactionem congruam impedentes, humiliter supplicans ut hoc per delegatos a nobis iudices fieri mandaremus, si dictus episcopus id efficere non curaret, compellentes eumdem ad satisfactionem congruam predictorum, si auctoritate sua dicti cappellani hoc presumerent attentare. Postulabat preterea quod idem episcopus parochianos capellarum suarum in iure spirituali et quarta decimarum recipi ad capellas alias non permittat, satisfaciens de subtractis eidem  si aliquid est in hoc hactenus ipsius auctoritate presumptum. Alioquin a suis sibi faciat capellanis super his satisfactionem congruam exhiberi. Et ne de parochianis dubitatio aliqua oriretur, sic petiit distinguendo, ut parochianos de uillis Fayz et de Gurbei a capella Thapey non subtrahat episcopus memoratus, parochianos autem de predio dominici de Mogh. et de Udwornicis regis et de uilla illorum qui dant regi Martium a capella de porcorum custodia non subducat, inhibens sacerdotibus ne recipiant capetias aliquas uel cubulos uini a regis uel  regine conditionalibus, qui uulgo regales serui uocantur, ab ipso ea recipi permittentes, cogens insuper regis sagittarios et bissenos ad decimas integre persoluendas. Petiit etiam postmodum et humiliter postulauit ut memoratus episcopus non impediat uel faciat impediri quo minus omnes qui in Simigiensi parochia uel comitatu consistunt, de omnibus que possident decimas integras sibi soluant; sicut in priuilegiis felicis memorie Paschalis pape et sancti regis Stephani plenius continetur. Prefatus uero episcopus in nostra presentia constitutus e contrario postulauit ut decimas Simigiensis comitatus infra sue diecesis terminos consistentis  , quas detinet idem abbas, sibi restitui faceremus, nisi dictus abbas aliquo speciali iure se ipsas iuste  possidere monstraret, mandantes ipsum per eumdem abbatem, cum dictum comitatum uisitat, in suis ecclesiis procurari. Petebat insuper deputatam quartam fabrice sibi restitui ad ecclesias reparandas. Capellas in uilla subulcorum et Sancti Ladislai de Fizgoi destrui postulans, tanquam sine auctoritate ac consensu episcopi diecesani constructas, et petens ecclesiam de Keurishyg, in qua sibi dictus abbas spiritualem iurisdictionem usurpat, ecclesiam etiam de Thapey, in cuius possessione ipsum fuisse idem abbas confessus fuerat, repetebat. Reconciliationes etiam penitentium et ordinationes clericorum ad se asserens pertinere, humiliter postulabat ut chrisma, oleum sanctum, et alia ecclesiastica sacramenta capellani et homines Sancti Martini in uesprimensi  diecesi constituti ab eo tanquam a suo diecesano perciperent, sibi cognitiones causarum spiritualium relinquendo. Nos autem intellectis per uenerabilem fratrem nostrum Hugolinum Hostiensem episcopum, quem partibus concessimus auditorem, que proposita fuerant coram eo, obiectiones propositas ab episcopo contra priuilegia predictorum Paschalis pape ac sancti regis Stephani, quibus abbas sufficienter respondit, inualidas esse decreuimus, ut eis non obstantibus priuilegia ipsa ualida reputentur, si authenticum predicti regis tale repertum fuerit quale nobis rescriptum ipsius sub bulla karissimi in Christo filii nostri Hungarorum regis illustris exstitit presentatum. Quantum tamen  ad fundandam intentionem abbatis proficiat opportuno tempore decernemus. Interim autem nichil circa statum monasterii secundum perceptionem decimarum, quam idem monasterium possidet, immutetur. Chrisma uero, oleum sanctum, consecrationes altarium seu basilicarum, ordinationes clericorum qui ad sacros ordines fuerint promouendi, clerici ecclesiarum uel capellarum ipsius monasterii que sunt in uesprimiensi diecesi constitute a uesprimiensi episcopo postulabunt; si quidem Catholicus fuerit et gratiam atque communionem apostolice sedis habuerit, et ea gratis et sine prauitate aliqua uoluerit  exhibere. Alioquin ab alio quem maluerint catholico presule suscipiendi ea liberam habeant facultatem, sicut in priuilegiis predicti Paschalis et bone memorie Alexandri pape predecessorum nostrorum perspeximus contineri. Non obstante priuilegio Clementis pape  , qui mentionem non fecit de predictis predecessorum suorum priuilegiis, sed de priuilegio Sancti Stephani regis; cui, quantum ad hoc capitulum, per sepefatos Romanos pontifices exstitit derogatum; presertim cum ipse Clemens priuilegium illud concesserit saluis institutionibus, non solum Romane Ecclesie, sed ipsius etiam legatorum. Nec obstante prescriptione quam idem abbas in suum subsidium opponebat, quia si consummata erat prescriptio quando abbas Sancti Martini  ab Alexandro papa priuilegium impetrauit, iuri prescriptionis renuntiasse uidetur; presertim cum coram nobis priuilegio illo sit usus quod sue intentioni, quantum ad hunc articulum, contradicit. Si uero nondum  consummauerat prescriptionem, sed erat in prescribendo post impetratum huiusmodi priuilegium, bonam fidem non habuit, et ideo secundum canones non prescripsit. Ceterum interdictos uel excommunicatos uesprimiensis episcopi predicti clerici studeant euitare, ac parochianos ecclesiarum ad eumdem episcopum pertinentes contra uoluntatem ipsius ad diuina officia non recipiant, nec illis impendant ecclesiastica sacramenta. Super ceteris autem quia nobis non potuit fieri plena fides, per apostolica uobis scripta mandamus quatenus  recipiatis testes quos partes duxerint producendos, et tam attestationes quam alias prolationes earum fideliter redigatis in scriptis, easque nobis sub uestris sigillis dirigere procuretis, prefigentes eis terminum competentem quo cum ipsis nostro se conspectui representent sententiam auctore Domino recepture. Testes autem qui ab utraque parte fuerint nominati, si se gratia, odio uel timore subtraxerint, per censuram ecclesiasticam cessante appellatione cogatis ueritati testimonium perhibere. Nullis litteris obstantibus preter assensum partium a sede apostolica impetratis. Quod si non omnes . . . duo uestrum ea, etc.

Datum Laterani, u Non. Martii, pontificatus nostri  anno quinto decimo.



uIII. PRIORI ET FRATRIBUS DE BALNEOLIS. Confirmat eorum bona. .

Iustis petentium desideriis dignum, etc., usque effectu prosequente complere. Eapropter, dilecti in Domino filii, uestris iustis postulationibus grato concurrentes assensu, domum et redditus a nobili uiro Herueo comite Niuernensi pia uobis liberalitate collatos, sicut eos iuste ac pacifice possidetis, et in litteris eiusdem comitis ac nobilis mulieris Mathildis  comitisse uxoris sue noscitur contineri, uobis et per uos domui uestre auctoritate apostolica confirmamus et presentis scripti patrocinio communimus. Nulli ergo . . . confirmationis, etc., usque incursurum.

Datam Laterani, Non. Martii, pontificatus nostri anno decimo quinto.



IX. EPISCOPO MAGALONENSI. Ut de terris in comitatu Melgorii cognoscat. 

Sicut dilectus filius Ioannes Buccados nobis conquerendo monstrauit, quidam potentes super prouentibus et rebus aliis sitis in comitatu Melgorii, quos legitime possidet et quiete, ipsum sine cause cognitione intendunt nequiter aggrauare. Cum igitur  iurisdictio terre illius ad nos nullo pertineat mediante, fraternitati tue per apostolica scripta mandamus quatenus, uocatis qui fuerint euocandi, et auditis hinc inde propositis, quod iustum fuerit, appellatione remota, decernas, faciens quod decreueris per censuram ecclesiasticam firmiter obseruari, nullis litteris ueritati et iustitie preiudicantibus a sede apostolica impetratis.

Datum Laterani, uII Idus Martii, pontificatus nostri anno decimo quinto.



X. ABBATI ET PRIORI SANCTI uICTORIS, ET MAGISTRO G. CORNUTO CANONICO PARISIENSI. De corpore B. Lupi archiepiscopi Senonensis. 


 Dilecti filii abbas et conuentus Sancte Columbe Senonensis nobis conquerendo monstrarunt quod licet in ecclesia sua totum corpus beati Lupi confessoris archiepiscopi Senonensis una cum capite requiescat, sicut per authenticum bone memorie Hugonis Senonensis archiepiscopi, qui conuocatis quibusdam episcopis, et clero et populo adunatis, ipsum corpus ac caput omnibus astantibus demonstrauit, euidenter apparet, abbas tamen et monachi Sancti Petri uiui Senonensis in ipsorum grauamen per predicatores suos caput et quedam membra confessoris ipsius esse apud quemdam prioratum suum, uidelicet Sanctum Lupum de Nando, per episcopatus longe lateque diffusos faciunt publice  nuntiari, quod siquidem est a ueritate penitus alienum. Quia igitur falsitas tolerari non debet sub uelamine pietatis, discretioni uestre per apostolica scripta mandamus quatenus memoratos abbatem et monachos ut ab huiusmodi presumptione desistant auctoritate nostra moneatis, attentius et efficaciter inducatis, ipsos ad hoc, si necesse fuerit, per censuram ecclesiasticam appellatione remota cognita ueritate cogentes; cum nec saluti nec fame congruat eorumdem questum acquirere de predicatione mendacii. Nullis litteris ueritati, etc., a sede apostolica impetratis. Quod si non omnes . . . duo uestrum ea, etc.

 Datum Laterani, II Idus Martii, pontificatus nostri anno decimo quinto.



XI. MORIMONTENSI ET SANCTI STEPHANI DIuIONENSIS ABBATIBUS LINGONENSIS DIeCESIS, ET MAIORI ARCHIDIACONO LINGONENSI. Ut cognoscant de falsitate litterarum. 

uenerabili fratri nostro Bisuntinensi archiepiscopo et dilecto filio . . . procuratori nobilis uiri comitis Stephani benignam audientiam concedentes, intelleximus euidenter per ea que fuerunt coram nobis proposita et ostensa quod littere ille que dilectis filiis Sancti Sequani et de Accio abbatibus et priori Cisterciensi super absolutione ipsius comitis  sub nomine nostro fuerunt exhibite, sicut in eorum litteris citatoriis de uerbo ad uerbum erant inserte, aut false aut falsate fuerunt. Et certe si ueras litteras accepissent, quales nos eis recolimus destinasse, formam earum in suo processu minime obseruassent. Quare nos eorum processum decernentes irritum et inanem, per apostolica uobis scripta mandamus quatenus litteras illas faciatis uobis per censuram ecclesiasticam sublato appellationis obstaculo exhiberi, et inquiratis diligentissime ueritatem quis eas obtinuit uel exhibuit aut falsauit; tam litteras ipsas quam inquisitam super his ueritatem nobis fideliter transmissuri, ut ad huiusmodi puniendum excessum, sicut procedendum uiderimus, procedamus. Latam autem in predictum  comitem excommunicationis sententiam ab archiepiscopo memorato et interdictum positum in terram ipsius mandetis inuiolabiliter obseruari donec de damnis et iniuriis prefato archiepiscopo ab eodem comite irrogatis inquisita plenius et cognita ueritate, faciatis satisfactionem congruam exhiberi; et sic demum prefatas sententias iuxta formam Ecclesie relaxantes, audiatis si quid inter eos remanserit questionis, et appellatione remota mediante iustitia decidatis, facientes quod decreueritis per censuram ecclesiasticam firmiter obseruari. Testes autem, etc., usque subtraxerint, per censuram eamdem cessante appellatione cogatis ueritati testimonium perhibere. Quod si non omnes, etc.,  usque exsequantur.

Datum Laterani, XII Kal. Aprilis, pontificatus nostri anno decimo quinto.



XII. R. DE BELLOuIDERE CAMERARIO ET S. DE BEROu. ET S. DE BURGO GUARIN. CANONICIS CARNOTENSIBUS. De interdicto prolato ab episcopo Aurelianensi. 

Cum uenerabilis frater noster Aurelianensis episcopus diecesim suam supposuerit ecclesiastico interdicto, et capitulum Sancti Aniani illud neglexerint obseruare, sed interdictos ab ipso receperint ad diuina, sublimi uoce, pulsatis campanis, et  apertis ianuis celebrantes, idem episcopus contra eos ad uenerabilem fratrem nostrum Trecensem episcopum et coniudices suos nostras litteras impetrauit: qui ecclesiam Sancti Aniani interdicti sententie supponentes, decanum et eiusdem loci capitulum ab officio suspenderunt, eosdem in expensis quas episcopus fecerat condemnando. Unde dilectus filius R. de Noa procurator ipsius episcopi postulabat ut prefatas sententias dignaremur apostolico munimine roborare. uerum B. et R. procuratores eiusdem capituli ex aduerso proposuere in nostra presentia constituti quod cum prefata Ecclesia sedi apostolice sit immediate subiecta, sicut apparet per priuilegia pontificum Romanorum, non tenebantur interdictum eiusdem episcopi obseruare. Propter  quod, ne super hoc possint ab episcopo pregrauari, nostram audientiam appellarunt. Et licet non receperint scienter ab ipso interdictum aliquem ad diuina, nichilominus tamen episcopus eorum homines et ecclesias supposuit interdicto, eis diuina penitus interdicens. uerum cum prefate littere, quas episcopus impetrauit ad iudices supradictos, falsitate suggesta et ueritate tacita fuerint impetrate, et ab eisdem iudicibus legitimas exceptiones admittere recusantibus fuerit ad sedem apostolicam rationabiliter prouocatum, sententias latas, propter appellationis obiectum, petebant penitus irritari. Nos autem utrique parti prouidere uolentes, discretioni uestre per apostolica scripta mandamus quatenus cum procuratores predictorum decani et capituli  promiserint coram nobis sub pena centum librarum, pro qua obligauerunt prebendas suas quas habent in Ecclesia memorata, quod dicti decanus et capitulum uestro parebunt mandato, si hoc ipsi ratum habuerint, uos auctoritate nostra sublato appellationis obstaculo relaxetis omnes sententias in ipsos et Ecclesias et homines eorum hac occasione prolatas, ac deinde inquisita et cognita ueritate, si illos culpabiles inueneritis, faciatis ipsos sublato cuiuslibet contradictionis et appellationis obstaculo, prefato episcopo satisfactionem debitam exhibere; ita quod interdicto durante alta uoce non celebrent, sed submissa, ianuis clausis, non pulsatis campanis, ac excommunicatis et interdictis exclusis. Alioquin  penam promissam a dictis procuratoribus exigatis, et sententias nichilominus usque ad satisfactionem condignam faciatis appellatione remota per censuram ecclesiasticam firmiter obseruari. Testes autem, etc., usque subtraxerint, per censuram eamdem cessante appellatione cogatis ueritati testimonium perhibere. Nullis litteris obstantibus preter assensum partium a sede apostolica impetratis. Quod si non omnes, etc., duo uestrum ea, etc.

Datum Laterani, XuI Kal. Aprilis, pontificatus nostri anno decimo quinto.



XIII. POTESTATI ORTANENSI. Contra nobilem quemdam detinentem castra Ecclesie. 


Cum bone memorie M. socer nobilium uirorum Cazaguerre de Orta, B. de Canalio, I. Raynaldi, et P. Iaczonis, castra Basanelli, Palatioli, Bassani, et Aliani ab Ecclesia Romana in feudum tenuerit, et ex illis perceperit multa bona, ipsi predicta castra post eius obitum pro sue uoluntatis arbitrio detinentes, ad nostram presentiam, ut nobis responderent de ipsis, accedere noluerunt, cum exinde fecerimus requiri eosdem. Quia uero id nolumus in patientia sustinere, ne ius Ecclesie Romane negligere uideremur, eisdem nobilibus nostris dedimus litteris in  mandatis ut usque at cathedram Beati Petri proximo preteritam, quem eis terminum peremptorium assignauimus, responsuri nobis de castris ipsis nostro se conspectui presentarent, dilecto filio Cynthio de Insula nostris dantes litteris in mandatis, ut si predicti nobiles eodem termino ad nostram presentiam non uenirent, eadem castra nostro nomine recipere non differret. Uniuersis insuper hominibus eorumdem castrorum iniunximus ut eidem extunc de castris ipsis ad nomen et opus nostrum respondere curarent. Quocirca discretioni tue per apostolica scripta mandamus quatenus eidem Cynthio ad mandatum apostolicum exsequendum tuum prestes auxilium et fauorem.

 Datum Laterani, XIII Kalend. Aprilis, pontificatus nostri anno decimo quinto.



XIu. LUNDENSI ARCHIEPISCOPO APOSTOLICAE SEDIS LEGATO. Constituitur legatus apostolice sedis. 

Illam de probitate ac honestate tua fiduciam obtinemus ut tibi uices nostras secure in arduis negotiis committamus, sperantes quod ad diuini nominis gloriam et apostolice sedis honorem ea satages promouere. Cum igitur Christiane fidei zelo succensus, ad conuertendum circumstantes paganos ab errore ad ueritatem non modicum laboraueris et adhuc laborare disponas, ut hoc plenius et efficacius exsequaris,  nos tibi uices nostras duximus committendas, uenerabilibus fratribus nostris Upsalensi archiepiscopo et suffraganeis eius episcopis ac aliis Ecclesiarum prelatis per Daciam et Suethiam constitutis per scripta nostra mandantes ut tibi ad hoc opus fideliter laboranti tanquam legato apostolice sedis intendant, ut eorum adiutus auxilio, talentum tibi commissum cum multiplici nobis lucro resignes, cum te a predicationis officio Deo duce contigerit remeare. Nos enim liberam tibi concedimus potestatem ut, iuxta uerbum propheticum, euellas et destruas, et edifices et plantes, prout utrumque secundum Dominum uideris faciendum.

Datum Laterani, II Non. April., pontificatus nostri anno quinto decimo.



Xu. TOLETANO ET COMPOSTELLANO ARCHIEPISCOPIS. De bello aduersus Saracenos. 


 Quanta nunc necessitas terre Hispaniarum immineat, eo plenius prudentia uestra nouit quo ipsam uicinius experitur. Eapropter fraternitati uestre per apostolica scripta mandamus et districte precipimus quatenus reges Hispaniarum moneatis prudenter et efficaciter inducatis ut pacem aut treugam seruent ad inuicem illibatam, presertim hac imminenti Saracenorum guerra durante; ad quod eos per censuram ecclesiasticam appellatione remota, si necesse fuerit, compelli uolumus et mandamus;  quin etiam mutuum auxilium sibi prestent aduersus crucis Dominice inimicos, qui non solum ad destructionem Hispaniarum aspirant, uerum etiam in aliis fidelium Christi terris comminantur suam seuitiam exercere ac nomen , si possint, opprimere Christianum, auctoritate nostra tam ipsis regibus quam aliis Christianis omnibus sub pena excommunicationis et interdicti firmiter inhibentes ne se presumant iungere Saracenis, uel contra Christianos illis consilium uel auxilium impertiri. Quod si forte rex Legionensis, de quo specialiter dicitur, siue alius cum Saracenis offendere presumpserit Christianos, denuntietis, sublato appellationis obstaculo personam ipsius excommunicationis uinculo, innodatam et interdicto suppositam  terram eius; hominibus suis, ne in hoc sequantur eumdem, sub interminatione anathematis inhibentes; denuntiaturi nichilominus reges alios et quoslibet Christianos ac terras eorum eisdem sententiis subiacere, si forsitan ipsi prefatum regem offendere attentarent, homines eorumdem ab ipsorum sequela prohibitione consimili retrahendo. Preterea ex parte nostra iniungatis eisdem ut si aliquas habent ad inuicem questiones, propter instantem necessitatem illas ad tempus persequi differant, et tempore opportuno, cum potentes existant, ad presentiam nostram tam procuratores quam testes et alia que ad causam fuerint necessaria destinantes, suam coram nobis iustitiam prosequantur, cum per alios orte  inter eos, quanquam multoties sit tentatum, terminari nequeant questiones, et nos ipsis Deo auctore curabimus iustitie plenitudinem exhibere. Sic autem preceptum apostolicum circumspecte persequamini ac districte, ut sollicitudo et diligentia uestra clareant in effectu, et reprehendi merito non possitis de negligentia uel contemptu, sed de studio et obedientia potius commendari.

Datum Laterani, Non. April., pontificatus nostri anno quinto decimo.



XuI. PETRO ABBATI MONASTERII SANCTI ANGELI QUOD SITUM EST IN SUBURBIO PISTORIENSI, EIUSQUE FRATRIBUS TAM PRAESENTIBUS QUAM FUTURIS REGULAREM uITAM PROFESSIS IN PERPETUUM. De confirmatione priuilegiorum. 


Quoties a nobis petitur quod religioni et honestati conuenire dignoscitur, animo nos decet libenti concedere et petentium desideriis congruum suffragium impertiri. Eapropter, dilecti in Domino filii, uestris iustis postulationibus clementer annuimus, et prefatum monasterium Sancti Angeli, in quo diuino estis obsequio mancipati, ad exemplar felicis recordationis Clementis pape predecessoris nostri sub beati Petri  et nostra protectione suscipimus et presentis scripti priuilegio communimus. In primis siquidem statuentes ut ordo monasticus, qui secundum Deum et beati Benedicti Regulam atque institutionem fratrum uallisumbrose in eodem loco institutus esse dignoscitur, perpetuis ibidem temporibus inuiolabiliter obseruetur. Preterea quascunque possessiones, quecunque bona idem monasterium, etc., usque illibata permaneant: In quibus hec, etc., usque exprimenda uocabulis. Locum ipsum, etc., usque pertinentiis suis. Massaritiam de pecuniis, cum uinea et nemore ac hominibus ad districtum uestrum pertinentibus. Clausuras etiam, molendina, caufagium totum ecclesiam Sancti Marci prope monasterium sitam cum parochia et sepultura omnium tam maiorum quam minorum  ibidem commorantium, debitis honoribus et omni iure suo sicut ea hactenus a quadraginta annis retro iuste ac pacifice possedistis. Terram de Moso, cum clausura et omnibus pertinentiis suis. Redditus de Guliano, et omne ius quod habetis in eadem uilla, sicut in instrumentis publicis continetur. Decimas etiam possessionum uestrarum, quas a quadraginta annis hactenus pacifice tenuistis, uobis auctoritate apostolica confirmamus. Sane noualium uestrorum que propriis manibus aut sumptibus colitis uel de nutrimentis, etc., usque extorquere presumat. Liceat quoque uobis, etc., usque contradictione aliqua retinere. Prohibemus insuper ut nulli fratrum uestrorum, etc., usque sine abbatis  sui licentia, nisi arctioris religionis obtentu, de. eodem loco discedere. Discedentem uero, etc., usque nullus audeat retinere. Cum autem generale interdictum, etc., usque diuina officia celebrare. Sepulturam preterea Illius loci, etc., usque nullus obsistat. Salua tamen iustitia illarum ecclesiarum a quibus mortuorum corpora assumuntur. Obeunte uero te nunc eiusdem loci abbate, etc., usque secundum Dei timorem et beati Benedicti Regulam prouiderint eligendum. Preterea libertates et immunitates antiquas et rationabiles consuetudines monasterio uestro collatas, sicut hactenus obseruate sunt, ratas habemus, et eas perpetuis temporibus illibatas manere presenti decreto sancimus. Auctoritate quoque apostolica interdicimus  ne quis infra fines parochie uestre, presertim a Sancto Leonardo usque ad Sanctam Christinam, ullatenus sine assensu diecesani episcopi et uestro capellam seu oratorium de nouo edificare presumat, saluis tamen priuilegiis pontificum Romanorum. Prohibemus etiam ne quis in uos uel monasterium uestrum excommunicationis, suspensionis, seu interdicti sententiam sine manifesta et rationabili causa promulgare presumat, uel nouas et indebitas exactiones uobis uel hominibus uestris imponat. Decernimus ergo ut nulli omnino hominum liceat prefatum monasterium temere perturbare, etc., usque usibus omnimodis profutura. Salua sedis apostolice auctoritate et uallisumbrose abbatis debita reuerentia. Si qua igitur in futurum, etc., usque districte  subiaceat ultioni. Cunctis autem eidem loco, etc., usque premia eterne pacis inueniant. Amen.

Datum Laterani per manum Ioannis Sancte Marie in Cosmidin diaconi cardinalis S. R. E. cancellarii III Kal. April., indictione Xu, Incarnationis Dominice anno 1212, pontificatus uero domini Innocentii pape III anno Xu.



XuII. EPISCOPO LINGONENSI, ET ABBATI uILLARIENSI METENSIS DIeCESIS, MAGISTRO N. CANONICO uIRDUNENSI. De quadam prebenda Metensi. 

Cum per alias litteras collationem octo prebendarum que in Metensi Ecclesia tanto tempore uacauerunt quod iuxta Lateranensis statuta concilii,  ad nos est earum donatio deuoluta sub certa forma uobis duxerimus committendam, quia nos dilecto filio P. clerico nepoti bone memorie Henrici Albanensis episcopi, qui multorum testimonio perhibetur idoneus, unam contulimus earumdem, sicut in eisdem litteris fecimus mentionem, discretioni uestre per apostolica scripta mandamus quatenus unam de predictis prebendis ipsi sublato cuiuslibet contradictionis et appellationis obstaculo assignetis, et faciatis eumdem pacifica possessione gaudere, nonobstante quod Metense capitulum dicitur fructus ipsarum usque ad quadriennium obligasse; contradictores per censuram ecclesiasticam appellatione postposita compescentes. Quod si non omnes, etc., tu ea, frater episcope, cum eorum altero  nichilominus exsequaris.

Datum Laterani, II Kal. Aprilis, pontificatus nostri anno quinto decimo.



XuIII. G. THESSALONICENSI ARCHIEPISCOPO EIUSQUE SUCCESSORIBUS CANONICE SUBSTITUENDIS IN PERPETUUM. Eum constituit primatem et legatum sedis apostolice. 

 Quante dignitatis Thessalonicensis antistes fuerit ab antiquo, per authentica scripta predecessorum nostrorum euidenter apparet. Quod ut plenius declaretur, pauca de multis in medium duximus  proponenda. Scribens enim sancte memorie Leo papa Anastasio antistiti Ecclesie Thessalonicensis sic ait  : De persona consecrandi episcopi et de cleri plebisque consensu metropolitanus episcopus ad fraternitatem tuam referat, quodque in prouincia bene placuit scire te faciat, ut ordinationem rite celebrandam tua quoque confirmet auctoritas, que rectis dispositionibus nichil more aut difficultatis debebit afferre, ne gregibus Domini diu desit cura pastorum. Metropolitano uero defuncto, cum in loco eius fuerit alius subrogandus, prouinciales episcopi ad ciuitatem metropolim conuenire debebunt, ut omnium clericorum atque omnium ciuium uoluntate discussa, ex presbyteris eiusdem Ecclesie uel ex diaconibus optimus eligatur, de cuius nomine ad tuam  notitiam prouinciales referant sacerdotes, impleturi uota poscentium cum quod ipsis placuit tibi placuisse cognouerint. Sicut enim iustas electiones nullis dilationibus uolumus fatigari, ita nichil permittimus te ignorante presumi. De conciliis autem episcopalibus non aliud indicimus quam sancti Patres salubriter ordinarunt, ut scilicet bini conuentus per annos singulos habeantur, in quibus de omnibus querelis que inter diuersos Ecclesie ordines nasci assolent iudicetur. Ac si forte inter ipsos qui presunt de maioribus  peccatis causa nascitur, que prouinciali nequeat examine diffiniri, fraternitatem tuam de totius negotii qualitate metropolitanus curabit instruere; ut si coram positis partibus, nec tuo fuerit res sopita iudicio, ad nostram cognitionem  quidquid illud est transferatur. Preterea in diffinitione quondam fidei Orthodoxe Ioannes Thessalonicensis antistes primus post apostolice sedis legatos et quatuor patriarchas, quorum aliqui per seipsos et alii per suos uicarios adfuerunt, sic legitur subscripsisse  : Ioannes Dei misericordia episcopus Thessalonicensis et uicarius apostolice sedis Rome legatus, diffiniens subscripsi. Licet autem prefatus antistes satis profecto fuerit ex Ecclesie sue dignitate conspicuus, magis tamen utique fuit ex apostolice sedis familiaritate preclarus, sicut etiam ex scriptis ostenditur pontificum Romanorum, qui sepissime uices suas eidem antistiti commiserunt. Nicolaus etenim papa inter cetera scribens  Micheli imperatori Grecorum, sic ait  : Oportet imperiale uestrum decus, quod in omnibus ecclesiasticis utilitatibus uigere audiuimus, ut antiquum morem quem nostra Ecclesia habuit uestris temporibus restaurare dignemini, quatenus uicem, quam nostra sedes per episcopos uestris in partibus constitutos habuit, uidelicet Thessalonicensem, qui Romane sedis uicem per Epirum ueterem, Epirumque nouam, atque Illyricum, Macedoniam, Thessaliam, Achaiam, Daciam Riperensem, Daciam mediterraneam, Misiam, Dardaniam, et Preualim, beato Petro apostolorum principi contradicere nullus presumat  que antecessorum nostrorum temporibus, scilicet Damasi, Siricii, Innocentii, Bonifacii, Celestini, Sixti, Leonis, Hilari, Simplicii, Felicis, atque Hormisde sanctorum pontificum sacris dispositionibus agebatur. Prefatus quoque Leo scripsit supradicto Anastasio in hec uerba  : Quanta fraternitati tue a beati Petri apostoli auctoritate commissa sunt, et qualia etiam nostro tibi fauore sunt, credita, si uera ratione perspiceres, et iusto examine ponderares, muttum possemus de iniuncte tibi sollicitudinis deuotione gaudere, quoniam sicut predecessores mei predecessoribus tuis, ita etiam ego dilectioni tue, priorum secutus exemplum, uices mei moderaminis delegaui, ut curam quam uniuersis Ecclesiis principaliter et diuina institutione debemus,  imitator nostre mansuetudinis effectus adiuuares, et longinquis a nobis prouinciis presentiam quodam modo nostre uisitationis impenderes. Ceterum etsi prefata Thessalonicensi Ecclesia a deuotione ac familiaritate sedis apostolice se subduxerit per schisma illud diutinum quo Ecclesia Grecorum a uia ueritatis ad erroris inuium declinauit, quia tamen hoc tempore per Dei gratiam ad deuotionem pristinam est reuersa, et ipsam in eadem te studiosius operante credimus permansuram cum familiaritatis gratia nobis specialiter tenearis astrictus, utpote in diaconum et presbyterum per manuum nostrarum impositionem promotus, et in episcopum nostre humilitatis ministerio consecratus, nec non  et pallio, pontificalis uidelicet officii plenitudine, insignitus, postulationem ab eadem Ecclesia de te factam, inquisitione super ea prehibita diligenti, ratam et gratam habentes, ipsam auctoritate curauimus apostolica confirmare. Pallium quoque de corpore beati Petri sumptum, insigne pontificalis officii fraternitati tue de apostolice sedis liberalitate concessimus; quo utique infra tuam Ecclesiam ad missarum solemnia uti memineris illis diebus quibus predecessores tuos usos fuisse cognoscis, uidelicet in Natiuitate Domini, festiuitate protomartyris Stephani, Circumcisione Domini, Epiphania, Hypapanti, Dominica in ramis Palmarum, Cena Domini, Sabbato Sancto, Pascha, feria secunda post Pascha, Ascensione, Pentecoste, tribus festiuitatibus  beate Marie, Natali beati Ioannis Baptiste, solemnitatibus omnium apostolorum, commemoratione Omnium Sanctorum, Dedicationibus ecclesiarum, consecrationibus episcoporum, ordinationibus clericorum, Ecclesie tue principalibus festiuitatibus, solemnitate beati Demetrii, et consecrationis anniuersario tue die. Ad hec ipsi Thessalonicensi metropoli suam confirmamus prouinciam; in qua subscriptos episcopatus specialibus nominibus duximus exprimendos, uidelicet Citrensem, Beriensem, Campaniensem, uardariensem, Seruiensem, Petrensem, Platomonensem, Langardensem, Adrameriensem, Nerisiensem et Cassadriensem. Iura  quoque ac bona eius, dignitates et libertates ipsius, nec non antiquas et rationabiles consuetudines auctoritate apostolica roboramus, et tam tibi quam eidem Ecclesie firma et illibata manere sancimus. Cemeteria quoque earumque beneficia nullus hereditario iure possideat. Quod si quis hoc facere contenderit, censura canonica compescatur. Prohibemus autem ne presbyteri capellani Ecclesiarum ad ius Ecclesie tue pertinentium possessiones earum absque assensu tuo, saluis tamen canonicis institutionibus, distrahere, uendere, uel obligare, seu alio quolibet modo alienare presumant. Quod si factum fuerit, irritum habeatur. Prohibemus insuper ne interdictos uel excommunicatos tuos ad officium uel communionem ecclesiasticam sine conscientia et  consensu tuo quisquam admittat, aut contra sententiam tuam canonice promulgatam aliquis uenire presumat; nisi forte periculum mortis immineat, aut dum presentiam tuam habere nequiuerit, per alium, secundum formam Ecclesie, satisfactione premissa oporteat ligatum absolui. Porro Dominice crucis uexillum per tuam diecesim et episcopatus tibi subditos ante te deferendi fraternitati tue licentiam impertimur. Decernimus ergo ut nulli omnino hominum liceat prefatum Thessalonicensem Ecclesiam temere perturbare, etc., usque usibus omnimodis profutura, salua sedis apostolice auctoritate. Si qua igitur in futurum, etc., usque districte ultioni subiaceat. Cunctis autem eidem loco, etc.,  usque premia eterne pacis inueniant. Amen.

Datum Laterani per manum Ioannis, Sancte Marie in Cosmidin diaconi cardinalis S. R. E. cancellarii, uII Idus Aprilis, indictione Xu, Incarnationis Dominice anno 1212, pontificatus uero domini Innocentii pape III anno quinto decimo.



XIX. EPISCOPO HAuELBERGENSI, ET DE SICHEM ET DE LAPIDE SANCTI MICHAELIS CISTERCIENSIS ORDINIS ABBATIBUS ALBERSTATENSIS DIeCESIS. De restitutione prebende. 

ueniens ad presentiam nostram dilectus filius W. imperialis aule protonotarius sua nobis insinuatione monstrauit quod cum emuli sui, occasione  accepta ex eo quod idem ex negligentia potius quam malitia in cerei benedictione commisit, multis suggestis nequiter contra eum, ad uenerabilem fratrem nostrum Brandeburgensem episcopum et dilectos filios prepositum de Mildens et H. canonicum Sancti Petri Magdeburgensis nostras litteras impetrassent, iidem Sancti Nicolai Magdeburgensis ipsum destituere prebenda, et per unius momenti spatium ipsi rescripti apostolici copiam denegantes, postquam fuerunt officio suo functi, cuidam ipsam assignando prebendam, iterum aliquot diebus elapsis eamdem cuidam alii contulerunt in eius preiudicium et grauamen. Quocirca discretioni uestre per apostolica  scripta mandamus quatenus si eum inueneritis prefata prebenda preter formam mandati apostolici destitutum uel alias contra iustitiam spoliatum, ipsum sublato appellationis obstaculo restitui faciatis; contradictores, si qui fuerint, per censuram ecclesiasticam compescentes, de predicta negligentia uel contemptu penam ei debitam infligendo. Nos enim ipsum fecimus ad cautelam a uinculo excommunicationis absolui, et ad uos remittimus absolutum; presertim cum, sicut idem asseruit, prefati iudices excommunicatum denuntiarint eumdem postquam per uenerabilem fratrem nostrum Magdeburgensem archiepiscopum apostolice sedis legatum fuit iuxta formam Ecclesie ab eodem uinculo absolutus. Testes autem, etc.,  usque per censuram eamdem appellatione cessante cogatis ueritati testimonium perhibere. Quod si non omnes, etc. tu ea, frater episcope, cum eorum altero ea, etc.

Datum Laterani uI Idus Aprilis, pontificatus nostri anno quinto decimo.



XX. MAGUNTINENSI ET MAGDEBURGENSI ARCHIEPISCOPIS APOSTOLICAE SEDIS LEGATIS. De conseruandis beneficiis eorum qui ab Ottone recedunt. 

Ut inter deuotos et indeuotos, obedientes et inobedientes discretio habeatur, oportet quod agatur  seuere cum illis, et adhibeatur benignitas circa istos. Cum igitur quidam in imperiali aula officia et beneficia obtinentes, ob reuerentiam apostolice sedis iam recesserint ab Ottone tyranno, ne sibi communicando contagione maculentur ipsius, et quidam sint in proximo recessuri, fraternitati uestre per apostolica scripta precipiendo mandamus quatenus ne inde iacturam incurrant unde gratiam meruerunt, per totam Theutoniam faciatis auctoritate nostra districtius inhiberi ne aliquis officia et beneficia eorumdem presumat a tyranno recipere memorato. Quod si aliqui ea recipere attentarint, ipsos sublato cuiuslibet contradictionis et appellationis obstaculo beneficiis et officiis ecclesiasticis, si qua obtinent, spolietis, et faciatis  eosdem tamquam excommunicatos ab omnibus arctius euitari; contradictores per censuram ecclesiasticam appellatione postposita compescendo. Quod si non ambo, etc., alter uestrum ea nichilominus exsequatur.

Datum Laterani, II Non. April., anno Xu.



XXI. NOBILI uIRO GAUFRIDO DE uILLA ARDUINI PRINCIPI ACHAIAE. Scribitur pro Canonicis Patracensibus. 

 Ex parte dilectorum filiorum canonicorum regularium Patracensis Ecclesie nobis est oblata  querela quod cum de mandato nostro et abbatis Sancti Ruffi cum uenerabili fratre nostro archiepiscopo Patracensi ad partes accesserint Romanie, prefatus archiepiscopus honeste locauit eosdem in Ecclesia Patracensi sed procurantibus canonicis secularibus loci eiusdem et R. presbytero de Supteno ab eadem Ecclesia per laicalem potentiam sunt eiecti, et prefati saculares et quidam alii, quorum quidam fuere monachi, in eadem post appellationem ad nos legitime interpositam sunt intrusi: qui statuentes oculos suos declinare in terram , spiritualibus non intendunt. Ideoque discretioni tue per apostolica scripta mandamns quatenus, si est ita, eosdem reduci facias in Ecclesia memorata, et non permittas ipsos a quoquam,  quantum in te fuerit, indebite molestari.

Datum Laterani uII Idus April. pontificatus nostri anno Xu.

In eumdem modum scriptum est episcopo Zaratoniensi: Ex parte dilectorum filiorum, etc., usque spiritualibus non intendunt. Quocirca fraternitati tue per apostolica scripta mandamus quatenus si est ita, reuocato in irritum quidquid post appellationem ad nos legitime interpositam inueneris attentatum. memoratos canonicos regulares in prefatam Ecclesiam sublato appellationis obstaculo reducere non postponas, et facias eosdem ibidem pacifice commorari; contradictores, si qui fuerint, uel rebelles per censuram ecclesiasticam appellatione  postposita compescendo



XXII. EIDEM. De possessionibus restituendis Ecclesie Landreuillensi. 

Ad nostram noueris audientiam peruenisse quod, cum episcopatus de Landreuilla unus sit de ditioribus et nobilioribus episcopatibus Romanie, tu et quidam alii possessiones et alia bona ipsius in animarum uestrarum periculum detinentes, ibidem episcopum non permittitis ordinari, occasione sumpta ex eo quod dilectus filius noster Benedictus tituli Sancte Susanne presbyter cardinalis, tunc  apostolice sedis legatus, quatuor canonicos instituit in ecclesia cathedrali, asserentes prefatam ecclesiam ordinari aliter non debere. Quocirca nobilitati tue per apostolica scripta mandamus quatenus possessiones et alia bona que ad prefatam ecclesiam pertinere noscuntur ei sine difficultate facias resignari. Nos enim uenerabili fratri nostro Zaratonensi episcopo nostris damus litteris in mandatis ut super statu predicte ecclesie inquisita plenius et cognita ueritate, quod canonicum fuerit sublato appellationis obstaculo statuant, et faciat quod statuerit per censuram ecclesiasticam firmiter obseruari.

 Datum Laterani u Idus Aprilis, anno quinto decimo.

In eumdem fere modum scriptum est super hoc episcopo Zaratoniensi: Ad nostram, etc., usque ordinari aliter non debere. Unde ipsi principi nostris damus litteris in mandatis ut possessiones et alia bona que ad prefatam ecclesiam pertinere noscuntur, ei sine difficultate faciat resignari. Quocirca fraternitati tue etc., usque mandamus quatenus super statu, etc., usque firmiter obseruari.



XXIII. CAPITULO PIuERENSI. De quadam prebenda. 

Dilectus filius W. clericus ueniens ad apostolicam  sedem dilectorum filiorum abbatis et prioris Sancte Marie ac decani Sancti Saluatoris Blesensis nobis litteras presentauit, per quas iidem nostro apostolatui reserarunt quod cum uos auctoritate nostra monuerint diligenter ut prefato W. pro quo uobis tertio scripseramus, prebendam, si qua in uestra uacaret Ecclesia, iuxta mandatum apostolicum liberaliter conferretis, mandantes ut eis super hoc curaretis certo termino respondere, et in uestra Ecclesia quedam prebenda interim uacauisset, inhibuerunt uobis ne in elusionem mandati apostolici alii quam dicto W. ipsam presumeretis aliquatenus assignare, ac idem W. id idem uobis inhibuit ad sedem apostolicam appellando. Porro cantor et  succentor cum quibusdam aliis canonicis ecclesie uestre ob reuerentiam apostolice sedis et nostram humiliter consenserunt ut supradictus W. ad eamdem prebendam in uestra admitteretur ecclesia in canonicum et in fratrem; alii uero ad preces dilecti filii nobilis uiri Ludouici nati karissimi in Christo filii nostri Philippi regis Francorum illustris ad dictam prebendam Henricum clericum nominarunt, illud magistro Stephano fratre suo eiusdem ecclesie canonico procurante. Cum ergo uota uestra diuisa essent in partes, P. de Nangeuilla canonicus uester ex parte nostra inhibuit appellando ne quisquam de prefata presumeretis ordinare prebenda quo minus posset mandatum apostolicum adimpleri. Petrus quoque Senonensis prefati nobilis nobis porrexit  litteras continentes quod cum ipse pro prefato Henrico uobis precum suarum primitias porrexisset antequam pro predicto W. mandatum ad uos apostolicum emanasset, uos, licet plures uacarint prebende in Ecclesia supradicta, nec mandatum nostrum nec preces ipsius effectui mancipastis. Demum cum quedam uacasset prebenda, minor pars, ut preces, sicut credit, euacuaret ipsius, pretextu litterarum nostrarum in sepedictum W. consensit, maiore ac saniore parte tam mandatum nostrum quam preces ipsius parata exsequi existente. Sed cum pars aduersa non potuisset induci ut ambo ad prebendam admitterentur uacantem, uos in sepedictum  Henricum unanimiter consensistis. Unde nobis humililer supplicabat ut de prefata prebenda sic disponere dignaremur quod preces non euacuarentur ipsius, et mandatum apostolicum nichilominus impleretur. Nos igitur attendentes quod iam tertio pro prefato W. uobis direximus scripta nostra, et sagitta Ionathe non debet redire retrorsum, sed dirigi potius in directum, discretioni uestre per apostolica scripta precipiendo mandamus quatenus memoratam prebendam conferentes eidem. ipsum ad illam in fratrem et canonicum admittatis. Alioquin noueritis nos dilectis filiis decano, G. archidiacono, et magistro Henrico canonico Trecensibus nostris dedisse litteris id mandatis ut predicto W. memoratam prebendam auctoritate nostra sublato  appellationis obstaculo conferentes, faciant ipsum ad illam in canonicum recipi et in fratrem, contradictores censura ecclesiastica appellatione postposita compescendo. Scituri nichilominus quod nobis gratum erit pariter et acceptum si prefato Henrico ad preces memorati nobilis in alia prebenda duxeritis prouidendum.

Datum Laterani, III Non. Aprilis anno quinto decimo.

Super hoc scriptum est in eumdem fere modum eisdem, usque appellatione postposita compescendo, denuntiaturi nichilominus capitulo sepedicto quod nobis gratum, etc., usque duxerint prouidendum. Quod si non omnes . . . duo uestrum, etc.



XXIu. A. ILLUSTRI REGI PORTUGALENSI ET HAEREDIBUS EIUS IN PERPETUUM. Recipitur sub protectione sedis apostolice. 


 Manifestis probatum est argumentis quod inclyte recordationis Alphonsus auus tuus per sudores bellicos et certamina militaria inimicorum Christiani nominis intrepidus exstirpator, et propagator diligens fidei orthodoxe, sicut deuotus filius et princeps Catholicus multimoda obsequia impendit sacrosancte Ecclesie matri sue, dignum nomen et exemplum imitabile posteris derelinquens. Aequum est autem ut quos ad populi regimen et salutem dispensatio celestis eligit, apostolica sedes sincero  prosequatur affectu, et in iustis postulationibus studeat efficaciter exaudire. Proinde nos tuam attendentes personam ornatam prudentia, iustitia preditam, atque ad regni gubernationem idoneam eam sub beati Petri et nostra protectione suscipimus, et regnum Portugalense cum integritate honoris regni et dignitate que ad reges pertinet, necnon et omnia loca que cum auxilio celestis gratie de Sarracenorum manibus eripueris, in quibus ius sibi non possunt Christiani principes circumpositi uindicare, ad exemplar felicis memorie Alexandri pape predecessoris nostri, qui hec prefato auo tuo per priuilegii paginam concessisse dignoscitur,  tue sublimitati concedimus et auctoritate apostolica confirmamus. Ut autem ad deuotionem et obsequium beati Petri apostolorum principis et sacrosancte Romane Ecclesie uehementius accendaris, hec ipsa heredibus tuis duximus concedenda, eosque super his que concessa sunt Deo propitio pro iniuncto nobis apostolatus officio defendemus. Tua itaque intererit, fili carissime, ita circa honorem et obsequium matris tue sacrosancte Romane Ecclesie humilem et deuotum existere, et sic te ipsum in eius opportunitatibus et dilatandis Christiane fidei finibus exercere, ut de tam deuoto et glorioso filio sedes apostolica gratuletur, et in eius amore quiescat. Ad indicium autem quod prescriptum regnum beati Petri iuris existat, pro amplioris  reuerentie argumento, progenitorum tuorum uestigiis inherendo, statuisti duas marcas auri annis singulis nobis nostrisque successoribus persoluendas, quem utique censum ad utilitatem nostram et successorum nostrorum Bracarensi archiepiscopo, qui pro tempore fuerit tu et successores tui curabitis assignare. Decernimus ergo ut nonnulli omnino hominum liceat personam tuam aut heredum tuorum uel etiam prefatum regnum temere perturbare, aut eius possessiones auferre, uel ablatas retinere, minuere, aut aliquibus uexationibus fatigare. Si qua igitur, etc., usque districte ultioni subiaceat. Cunctis autem eidem regno et regi sua iura seruantibus, etc., usque premia eterne pacis inueniant. Amen.

 Datum Laterani per manum Ioannis Sancte Marie in Cosmidin diaconi cardinalis S. R. E. cancellarii XuI Kal. Maii, indictione Xu, Incarnationis Dominice anno 1212, pontificatus uero domini Innocentii pape III, anno quinto decimo.



XXu. NOBILI uIRO GUIDONI DE POLENTA. Recipitur sub protectione B. Petri. 

Cum a nobis petitur, etc., usque perducatur effectum. Eapropter, etc., usque assensu, personam tuam cum omnibus bonis que inpresentiarum rationabiliter possides, aut in futurum iustis modis prestante  Domino poteris adipisci, sub beati Petri et nostra protectione suscipimus. Specialiter autem fundum Burgandent. Frassenetum, Casacutulam, et res alias in Lucensi diecesi constitutas, quas felicis memorie Gregorius papa predecessor noster tuis progenitoribus intuitu deuotionis quam ad Romanam habebant Ecclesiam dignoscitur concessisse, prout in ipsius priuilegio continetur, sicut predicta omnia iuste ac pacifice possides, nos tibi sub annuo censu duodecim solidorum Lucensium auctoritate apostolica confirmamus et presentis scripti patrocinio communimus. Nulli ergo . . . protectionis et confirmationis, etc., usque incursurum.

Datum Laterani, II Idus April. anno decimoquinto.



XXuI. THEBANO ARCHIEPISCOPO. 


De subleuanda paupertate episcopi Zaratoniensis.

uenerabilis frater noster Zaratoniensis episcopus in nostra proposuit presentia constitutus quod Ecclesie sue adeo sunt tenues facultates quod ex eis uix posset honeste unus canonicus sustentari. Ne igitur propter inopiam temporalium nomen episcopale uilescat, fraternitati tue per apostolica scripta mandamus quatenus eidem prouisionem honestam studeas assignare, ut idem cure populi sibi commissi commodius intendere ualeat sollicitudine pastorali, nec propter defectum temporalium compellatur se secularibus negotiis implicare.

 Datum Laterani, uI Idus Aprilis, anno decimoquinto.

In eumdem fere modum scriptum est super hoc archiepiscopo Thessalonicensi et episcopo et archidiacono Daualiensibus, usque secularibus negotiis implicare. Quocirca discretioni uestre per apostolica scripta mandamus quatenus dictum archiepiscopum ad hoc maneatis prudenter et efficaciter inducatis. Quod si non omnes duo, etc.



XXuII. NOBILI uIRO M. DOMINO DE GRAuIA. Ut quosdam malefactores corrigat. 

Magister Hugo archidiaconus Daaliensis graui nobis conquestione monstrauit quod quidam Greci  de Grauia in eum, Dei timore postposito, manus temerarias iniecerunt, et sibi graues iniurias irrogarunt. Cum igitur iidem, sicut accepimus, excommunicationis sententiam uilipendant, et iidem, qui spiritualem non metuunt, temporali districtione debeant castigari, nobilitati tue per apostolica scripta mandamus quatenus malefactores predictos, ut super his conquerenti satisfaciant competenter, tradita tibi potestate compellas.

Datum Laterani, uI Idus Aprilis, anno decimoquinto.



XXuIII. ARCHIEPISCOPO ET CAPITULO THEBANIS. De non recipiendis excommunicatis. 


Ad audientiam nostram uenerabili fratre nostro Zaratoniensi episcopo significante peruenit quod cum milites et Latini Zaratoniensis diecesis mansionem habeant apud Thebas, si quando prefatus episcopus in eos propter suos excessus sententiam excommunicationis promulgat, uos ipsos non facitis euitari. Propter quod idem episcopus et Ecclesia sibi commissa ex eis suam non potest consequi rationem. Quia igitur non est malitiis hominum indulgendum, discretioni uestre per apostolica scripta mandamus atque precipimus quatenus parochianos ipsius episcopi ab eo excommunicationis laqueo rationabiliter innodatos non presumatis de cetero recipere ad diuina, sed eos faciatis potius euitari.

 Datum Laterani, uII Idus Aprilis, pontificatus nostri anno decimo quinto.



XXIX. EPISCOPO DECANO, ET CANTORI DAuALIENSIBUS. Ut quisque finibus suis sit contentus. 

Cum, sicut uenerabilis frater noster Zaratoniensis episcopus proposuit coram nobis, uenerabilis frater noster archiepiscopus et canonici Thebani Zaratoniensem diecesim, cum sit Thebane [uicina] continuo occupare presumant in eumdem episcopum multipliciter indebite molestare, nos uolentes ut utrisque ius suum conseruetur illesum, discretioni uestre per apostolica scripta mandamus quatenus, partibus conuocatis, inquisita plenius et cognita  ueritate, utrumque faciatis sua diecesi manere contentum, contradictores per censuram ecclesiasticam appellatione postposita compescendo. Testes autem qui fuerint nominati, etc., usque perhibere. Quod si non omnes, etc., tu, frater episcope, cum eorum altero, etc.

Datum Laterani, u Idus Aprilis, pontificatus nostri anno decimo quinto.



XXX. ARCHIEPISCOPO THESSALONICENSI, ET ELECTO DETNICIACENSI, ET THESAURARIO SANCTI DEMETRII THESSALONICENSIS. Delegat cognitionem de iniectione manuum uiolenta. 

 uenerabilis frater noster Zaratoniensis episcopus nobis conquerendo monstrauit quod decanus et canonici Thebani eum multipliciter molestantes, ipsum presumpserunt multipliciter infamare quod bladum comburi fecit eorum, ac manu armata terram intrantes ipsius, et quemdam suum hominem capientes, ipsum afflictum crudeliter tradiderunt iudici seculari, qui diu eumdem detinuit mancipatum custodie carcerali. Preterea dictus decanus et G. de Besens et G. de Pictauia canonici cum G. de Sancta Cruce castellano Thebano et quibusdam aliis laicis Thebane diecesis in domum ipsius episcopi nequiter irruentes, et manus temerarias iniicientes in ipsum, quemdam hominem suum, quem propter eorum seuitiam brachiis tenebat propriis amplexatum,  capere presumpserunt et arcte custodie manciparunt. Cum igitur hec, si uera sunt, non debeamus conniuentibus oculis pertransire, discretioni uestre per apostolica scripta mandamus quatenus uocatis qui fuerint euocandi, et inquisita plenius et cognita ueritate, quod canonicum fuerit appellatione postposita statuatis, facientes quod decreueritis per censuram ecclesiasticam firmiter obseruari. Si uero uobis constiterit de iniectione manuum uiolenta, dictos sacrilegos tandiu appellatione remota excommunicatos publice nuntietis et faciatis ab omnibus arctius euitari, donec passo iniuriam satisfecerint competenter, et cum uestrarum testimonio litterarum  ad sedem uenerint apostolicam absoluendi. Quod si non omnes, etc., duo uestrum, etc.

Datum Laterani u Idus Aprilis, pontificatus nostri anno decimo quinto.



XXXI. EPISCOPO TAuRINENSI, ET PRAEPOSITO SANCTI GAUDENTII NOuARIENSIS. Cassat Ottonis imp. sententiam in episcopum Cumanum. 

Sicut ea que a Catholicis et deuotis principibus rationabiliter ordinantur, firma debent et illibata seruari, sic ea que a perfidis tyrannis improbe statuuntur, illo maxime tempore quo excommunicationis uinculo tenentur astricti, carere debent robore  firmitatis, cum tales legitime nequeant iurisdictionis officium exercere ab unitate fidelium separati. Cum igitur Otto, non iam nominandus imperator, sed impius persecutor, cum suis fautoribus anathematis sit uinculo innodatus, et a debito fidelitatis ipsius absoluti sint uniuersi, nos omnia que idem excommunicatus uel aliquis eius officialis contra clericos uel Ecclesias statuit aut statuerit, siue contra principes aut eorum fautores, qui memorato tyranno suum subtraxerint obsequium ut libertatem et iustitiam tam Ecclesie quam imperii tueantur, denuntiamus irrita et inania, eaque de communi fratrum nostrorum consilio auctoritate apostolica omnino cassamus. Specialiter autem sententiam quam idem Otto contra uenerabilem fratrem nostrum Cumanum  episcopum super causa que uertitur inter ipsum et capitaneos de Arzago, pro eo quod ad ipsius excommunicati presentiam idem episcopus non accessit, cum uocatus fuisset ab eo, nequiter promulgauit, decernimus nullam esse, nec per eam aliquod Cumane Ecclesie in posterum preiudicium generari. Quocirca discretioni uestre per apostolica scripta precipiendo mandamus quatenus capitaneos ipsos, ut dictum episcopum uel eius Ecclesiam occasione ipsius sententie non aggrauent uel molestent, monitione premissa per censuram ecclesiasticam appellatione remota cogatis.

Datum Laterani, Non. Aprilis, pontificatus nostri anno decimo quinto.



XXXII. ABBATI MONASTERII SANCTI SEuERINI, EIUSQUE FRATRIBUS TAM PRAESENTIBUS QUAM FUTURIS REGULAREM uITAM PROFESSIS IN PERPETUUM. De confirmatione priuilegiorum. 


Pie postulatio uoluntatis, etc., usque indubitanter assumat. Eapropter, dilecti in Domino filii, uestris iustis postulationibus clementer annuimus, et prefatum monasterium Sancti Seueri a bone memorie Willelmo Sancii quondam Wasconie comite  fundatum, et beato Petro ab eodem comite perpetuo iure oblatum, ad exemplar felicis memorie Paschalis  et Alexandri pape predecessorum nostrorum sub beati Petri et nostra protectione suscipimus, et presentis scripti priuilegio communimus. In primis siquidem statuentes ut ordo monasticus, qui secundum Deum et beati Benedicti Regulam in eodem monasterio, etc., usque inuiolabiliter obseruetur. Preterea quascunque possessiones, etc. usque illibata permaneant. In quibus hec propriis, etc. usque uocabulis: in episcopatu Adurensi Sancti Petri, Sancti Ioannis, Sancti Germani et Sancti Ioannis, Sancti Laurentii, Sancte Marie, Sancti Eugenii et Sancte Marie, Sancti uincentii, Sancti Martini et Sancti uincentii et Sancti Medardi, et aliam Sancti Medardi ecclesias; in episcopatu Aquensi, Sancti Martini, Sancti Petri et Sancti Martini, Sancti  Ioannis, Sancti Leonis et Sancti uincentii ecclesias; in episcopatu Burdegalensi, Sancte Marie, Sancte Eulalie et Sancte Marie, et Sancti Michelis ecclesias; in episcopatu Basatensi, ecclesiam Sancti Laurentii; in episcopatu Agennensi Sancti Felicis, Sancte Fidis, Sancte Quintille, Sancti Christophori, Sancti Petri, et Sancti Ioannis ecclesias. Chrisma uero, oleum sanctum, etc. usque uoluerit exhibere. Alioquin liceat uobis quemcunque, etc. usque quod postulatur impendat. Missas sane publicas in eodem monasterio per episcopum fieri uel stationes celebrari preter abbatis ac fratrum uoluntatem omnimodis prohibemus, ne in seruorum Dei recessibus popularibus occasio prebeatur ulla conuentibus. Ad hec adiicimus ut alicui persone  magne uel parue facultas non sit milites uel pedites de uillis eidem cenobio pertinentibus in hostem uel expeditionem ducere, nec de syluis, pratis, landis, piscationibus, pinetis, et uineis censum querere uel arcetum. In parochialibus uero ecclesiis quas habetis, etc., usque temporalibus debeant respondere. Adiicimus autem ut nec episcopo uel episcoporum ministris liceat consuetudines nouas preter abbatis ac fratrum uoluntatem uel exactiones quaslibet in eodem monasterio ponere. Hoc quoque subiungimus, ut idem monasterium absque Romani pontificis licentia minime interdicto uel excommunicationi subdatur. Ad indicium autem huius a Romana Ecclesia percepte libertatis quinque  solidos Pictauiensis monete nobis nostrisque successoribus annis singulis persoluetis. Obeunte uero te, etc., usque secundum Dei timorem et beati Benedicti Regulam prouiderint eligendum. Decernimus ergo ut nulli omnino hominum, etc., usque omnimodis profutura, salua sedis apostolice auctoritate. Si qua igitur in futurum, etc., usque districte ultioni subiaceat. Cunctis autem eidem loco, etc., usque premia eterne pacis inueniant. Amen.

Datum Laterani per manum Ioannis, Sancte Marie in Cosmidin diaconi cardinalis, S. R. E. cancellarii, XII Kal. Maii, indictione Xu, Incarnationis Dominice anno 1212, pontificatus uero domini Innocentii pape III anno quinto decimo.



XXXIII. SALIMBRIENSI EPISCOPO. Ut exhibeat sacramenta ecclesiastica quibusdam exemptis. 


Cum Bucce Leonis et de Blakerna ecclesie ad Romanam Ecclesiam nullo pertineant mediante; fraternitati tue per apostolica scripta mandamus quatenus chrisma, oleum sanctum, et alia ecclesiastica sacramenta, cum necesse fuerit studeas ipsis liberaliter exhibere.

Datum Laterani XuIII Kal. Maii, pontificatus nostri anno quinto decimo.



XXXIu. DECANO ET CAPITULO SANCTI MACUTI DE BARRO. Recipiuntur sub protectione B. Petri. 


Cum a nobis petitur quod iustum est et honestum, etc., usque ad debitum perducatur effectum. Eapropter, etc., usque inclinati, personas uestras et ecclesiam beati Macuti, in qua diuino estis obsequio mancipati, cum his que in presentiarum rationabiliter possidet, aut in futurum iustis modis prestante Domino, etc., usque nostra protectione suscipimus. Specialiter autem possessiones quas clare memorie Henricus comes Trecensis fundator ipsius ecclesie pia liberalitate concessit eidem, sicut eas iuste ac pacifice possidetis, uobis et eidem ecclesie per uos auctoritate apostolica confirmamus, etc., usque communimus. Libertates quoque ac immunitates, nec  non rationabiles consuetudines in eadem ecclesia hactenus obseruatas, firmas uobis illibatas manere sancimus. Nulli ergo, etc. protectionis et confirmationis, etc., usque incursurum.

Datum Laterani II Idus April., pontificatus nostri anno quinto decimo.



XXXu. PRAEPOSITO, CUSTODI, ET SCHOLASTICO MONASTERIENSIBUS. De electione prepositi Bunnensis. 

Dilectus filius F. Bunnensis canonicus in nostra proposuit presentia constitutus quod electione Willelmi quondam in prepositum Ecclesie Bunnensis  electi rationabiliter in presentia nostra cassata, capitulo eiusdem Ecclesie ut ad electionem procederent dedimus in mandatis: qui cum in diuersos contulerint uota sua, et ex hoc questio mota fuerit inter eos, causam ipsam I. archidiacono tunc cantori Treuerensi, et coniudicibus suis duximus committendam de quorum assensu interueniente colludia inter partes, alter electorum duxerit alteri, pecunia mediante, cedendum, prestito tam ab electis quam ab electoribus, qui de pecunia illa portionem receperant, iuramento quod factum huiusmodi firmiter obseruarent; licet dictus canonicus postmodum contradixerit, et ad nostram audientiam appellarit, preposituram ipsam cum prebendis et obedientiis suis protectioni apostolice supponendo.  Unde nobis idem canonicus humiliter supplicauit ut in irritum reuocato quod per prauitatem simoniacam est presumptum, eligendi potestate Bunnense capitulum priuaremus, supradictum electum canonice punientes, paratus obligare se ipsum ad penam arbitrio iudicum moderandam, si non probauerit quod intendit. Quia uero nobis non constitit de premissis, discretioni uestre per apostolica scripta mandamus quatenus, uocatis qui fuerint euocandi, et inquisita super his plenius ueritate, causam ipsam sufficienter instructam, si de partium processerit uoluntate, ad nostrum remittatis examen, prefigentes partibus terminum competentem quo nostro se conspectui representent equitatis iudicium recepture. Alioquin eam, sublato appellationis obstaculo,  fine canonico terminetis. Testes autem, etc., usque subtraxerint, per censuram eamdem appelatione remota cogatis ueritati testimonium perhibere, nullis litteris ueritati et iustitie preiudicantibus a sede apostolica impetratis. Quod si non omnes, etc. duo uestrum ea nichilominus exsequatur.

Datum Laterani, XI Kal. Maii, pontificatus nostri anno quinto decimo.



XXXuI. ARCHIDIACONO PAPIENSI. Ne iudices ab Ottone dati procedant. 

Homines de domo Oxole Ecclesie Nouariensi subiecti graui nobis exposuere querela quod, cum N.  de Castello Nouariensis diecesis eisdem grauamina plurima et iniurias irrogasset, tandem uolens addere afflictionem afflictis, ab Ottone dicto imperatore anathematizato et maledicto ad quosdam iudices commissionem obtinuit contra ipsos. Quocirca discretioni tue per apostolica scripta mandamus quatenus dictos iudices, ne contra dictos homines occasione ipsius commissionis procedant, monitione premissa per censuram ecclesiasticam sublato cuiuslibet contradictionis et appellationis obstaculo compellere non omittas. Si uero ipsi iudices in contemptum mandati nostri aliter duxerint faciendum, quidquid per eosdem in hac parte fuerit ordinatum decernas auctoritate nostra irritum et inane.

 Datum Laterani, uII Kal. Maii, pontificatus nostri anno quinto decimo.



XXXuII. ABBATI DE NONANTULA MUTINENSIS DIeCESIS. Confirmat reseruationem uacature prebende. 

Dilectus filius G. nobilis uiri F. de Corrigia natus sua nobis petitione suggessit quod bone memorie Gerardus Albanensis electus apostolice sedis legatus eidem carenti omni ecclesiastico beneficio desiderans prouidere, collationem prime prebende in Bononiensi Ecclesia uacature tam sue quam sedis apostolice donationi per suas litteras reseruauit.  Nos igitur uolentes quod per eumdem legatum prouide factum est in hac parte obtinere debitam firmitatem, per apostolica tibi scripta mandamus quatenus illud facias auctoritate nostra inuiolabiliter obseruari.

Datum Laterani, X Kal. Maii, pontificatus nostri anno quinto decimo.



XXXuIII. EPISCOPO ET CAPITULO XANCTONENSIBUS. De quadam prebenda Xanctonensi. 

Cum de ordinanda Ecclesia uestra per dilectos filios archidiaconum et A. Fulcherii canonicos uestros ex parte una et magistros A. uestrum et P. decani Ecclesie uestre procuratores ex altera habitus  fuisset in presentia nostra tractatus ex utriusque partis assertione nobis consistit euidenter decem in eadem Ecclesia uacare prebendas quarum septem uacauere tandiu quod earum ad nos secundum statuta Lateranensis concilii est donatio deuoluta. Nos ergo unam ex illis dilecto filio magistro Fulcherio archipresbytero de Mastatio conferentes, et facientes ipsum a prefatis procuratoribus in presentia uestra recipi ad eamdem, sic duximus statuendum, ut dilecti filii de Talemundo et de Batiaco abbates Pictauensis et Xantonensis diecesum et Hel. de Grecia canonicus Engolismensis, quibus super hoc dirigimus scripta nostra, reuocato in irritum si quid de ipsis, postquam ad nos deuoluta exstitit donatio eorumdem, inuenerint attentatum,  reliquas sex personis idoneis conferant et assignent, et faciant appellatione remota tam prefatum Fulcherium quam illos quibus ipsi prebendas easdem contulerint pacifica ipsarum possessione gaudere; quod si tres alie per uos non fuerint ordinate, nec in ordinatione ipsarum poteritis concordare, ipsas personis idoneis sublato appellationis obstaculo assignare procurent, contradictores per censuram ecclesiasticam compescendo. Quocirca uniuersitati uestre per apostolica scripta mandamus atque precipimus quatenus quod ab eis de dictis prebendis fuerit ordinatum ratum habentes, sine contradictione qualibet firmiter obseruetis.

Datum Laterani, II Kal. Maii, pontificatus nostri  anno Xu.



XXXIX. ARCHIEPISCOPO SENONENSI. Scribitur pro episcopis Aurelianensi et Antissiodorensi  . 

Ex serie litterarum quas ad petitionem karissimi in Christo filii nostri Philippi regis Francorum illustris tibi transmisimus pro relaxanda sententia interdicti quam uenerabiles fratres nostri Aurelianensis et Antissiodorensis episcopi tulerant in dieceses suas perpendere potuisti, et etiam ipse rex ex litteris quas ipsi direximus cognoscere ualuit manifeste  quod intentionis nostre non fuit ut sine cause cognitione in negotio ipso procederes, sed potius utriusque partis rationibus auditis et cognitis, iuxta traditam tibi formam negotio finem imponeres competenter. uerum quia pretermissa forma iudicii, sicut ex parte ipsorum episcoporum fuit propositum coram nobis, in eodem negotio procedebas, iidem ad sedem apostolicam appellarunt. Quocirca fraternitati tue per apostolica scripta precipiendo mandamus quatenus in statum pristinum reuocato si quid post appellationem ad nos legitime interpositam in eorumdem episcoporum preiudicium exstitit attentatum, prefatam interdicti sententiam non permittas a quoquam temere uiolari, sed litteras quas eidem regi dirigimus tu ipse sibi fideliter et  prudenter exponas, monens eum efficaciter et inducens ut pro diuini nominis gloria et apostolice sedis honore pacem in regno suo conseruet Ecclesie que nunc in multis aliis mundi partibus peccatis exigentibus perturbatur.

Datum Laterani, III Non. Maii, pontificatus nostri anno Xu.



XL. PHILIPPO ILLUSTRI REGI FRANCORUM. Eiusdem argumenti cum superiore. 

 Eo te credimus erga Dominum Deum tuum et sanctam eius ecclesiam feruore deuotionis ascensum, sicque libertates Ecclesiasticas illibatas uelle,  ut uirum catholicum, custodire quod si littere nostre, quas pro uenerabilibus fratribus nostris Aurelianensi et Antissiodorensi episcopis regie serenitati direximus exposite tibi pleniter ac fideliter exstitissent, non utique necesse fuisset nos propter hoc tibi scribere iterato; cum firmam geramus fiduciam quod si episcopi memorati aduersum te commisissent offensam pro Deo et propter Deum nobis donasses eamdem, in his et maioribus etiam nobis gratiam faciendo, nec illud ad preces nostras corrigere distulisses quod contra eos diceris inordinate fecisse. Quod enim inordinate processeris contra eos ex modo spoliandi et causa et ex rebus etiam occupatis arguitur multis modis, sicut nobis est ex eorum parte suggestum. Ex modo siquidem, quia  nec monitione nec citatione premissa ipsos absentes nec conuictos nec confessos de aliquo forisfacto regalibus spoliati. Ex causa uero, quia eadem saisiri fecisti pro facto tantummodo alieno, super quo nec confessi fuerant nec conuicti quod factum fuerit per eosdem; quin immo illud nec constat nec constitit exstitisse delictum. Ex rebus etiam occupatis quoniam quedam  alia quam regalia occupasti, quod episcopatibus non uacantibus tibi non licuit, etiam si episcopi deliquissent. Quod autem eos spoliaueris nondum confessos, nec conuictos, uel ad satisfaciendum commonitos, ex tenore litterarum tuarum, quas prefatis episcopis direxisti manifeste  perpenditur: in quibus continetur expresse quod militibus eorum preceperas ut irent cum baronibus illis quos ad quemdam locum duxeras destinandos, et quia illi ad preceptum tuum illuc accedere noluerunt, dixisti dictos episcopos erga te de exercitu defecisse, ac propterea illorum saisisti regalia et illa que in eis pertinent ad iurisdictionem terrenam. Ex eo ergo quod ipsorum militibus precepisti ut cum aliis irent constat quod episcopi milites suos in tuum exercitum destinarunt, nec ex illis uel aliis uerbis apparet quos iidem suis militibus prohibuerint aliquem tibi seruitium exhibere quod facere debuissent. Et ex hoc quod dixisti eos de tuo exercitu defecisse, quia illorum milites ad preceptum tuum noluerunt accedere quo mandaras,  et propter hoc regalia saisiuisti, considera diligenter utrum recte decreueris aduersus absentes et non monitos uel citatos, quinetiam ignorantes quod eorum milites deliquissent; cum et ipsi se tibi obtulerint iuraturos quod iidem de illo exercitu secundum suas conscientias seruitium tibi fecerant quod debebant, et id idem milites suos fecisse credebant. Ex eisdem quoque uerbis apparet quod ex causa minus iusta dictos episcopos spoliasti, quia pro facto militum, quod nec constat nec constitit fuisse delictum, uel quod factum fuerit ex episcoporum mandato. Super quo uideris hactenus dubitasse; sicut apparet ex responsione quam in scriptis uenerabilibus fratribus nostris Carnotensi et Trecensi episcopis tradidisti nostro apostolatui transmittendam,  quamque ipsi nobis fideliter destinarunt. Super quo etiam a militibus prefati Aurelianensis episcopi certiorari petiisti. Sed cum ipsi dixissent quod coram domino suo super hoc dicerent ueritatem, a curia tua recesserunt immunes, et sic processisti de delicto nescius ad uindictam. Super eo autem quod te nisus es excusare quod aliud non saisieris quam regalia, dicens quod quam cito regalia ad manus tuas deueniunt, domos et omnia facis saisiri, illud forte, cum sedem episcopalem uacare contingit, fieri tantummodo consueuit, et tunc non solummodo domos, uerum etiam decimas et oblationes, necnon et queque alia que inuenis, facis omnino saisiri, et in quibusdam Ecclesiis confers prebendas uacantes.  Que quidem constat non debere regalium nomine nuncupari; ad que, etiam si constaret episcopos deliquisse, sede nequaquam uacante manus non debueras extendisse. Cum ergo domos et domorum supellectilem ac alia plurima que inter regalia numerari non debent saisieris, quorum partem restituisse ac partem adhuc retinere diceris occupatam, ex occupatione quidem rerum ipsarum minus rationabiliter processisse uideris. Preterea ex prefata responsione, quam memoratis episcopis tradidistis, potet manifeste perpendi quod eis nec monitis nec citaris, nec conuictis neque confessis de aliquo foris facto, ipsorum saisisti regalia, cum dixeris quod  in te non remansit, imo stetit per eos; quia postquam milites eorumdem defecerunt de seruitio exercitus faciendo, emendationem ipsorum uel satisfactionem per quadraginta dies exspectare curasti. Ex quibus uerbis manifeste presumitur ipsos citatos uel conuictos nullatenus exstitisse. Et quanquam per quadraginta dies emendationem uel satisfactionem eorum te asseras exspectasse, ipsi tatem ad exhibendum emendationem uel satisfactionem se teneri nullatenus estimabant, eo quod nec se nec milites suos crediderant deliquisse; super quo iuramentum celsitudini regie obtulerunt. Nec etiam uidetur quod per quadraginta dies exspectaris eosdem, cum ad Kalendas Augusti apud Medontam facta fuerit exercitus conuocatio, et eodem mense  regalia occuparis; sicut ex data litterarum tuarum, quas ipsis episcopis pro saisina regalium destinasti, euidenter apparet. Cum ergo taliter processeris contra eos, et iidem tam per seipsos quam per secretarios tuos necnon uenerabiles fratres nostros Senonensem archiepiscopum et cepiscopos suos te monuerint diligenter, humiliter supplicantes ut faceres eis reddi regalia sic subtracta, paratis postmodum curie tue subire iudicium, sicut in talibus fieri consueuit, et tu supplicationes eorum noluisses admittere, ad sententiam interdicti, quam in terram tuam in eorum diecesibus constitutam tulerunt, uidentur non immerito processisse, cum iura et libertates Ecclesiarum suarum teneantur iuramento prestito defensare. Pro cuius relaxatione non  satis uideris offerre, cum tantummodo iudicium in curia tua offeras ipsis remanentibus spoliatis, quod utique spoliati non debent de iure subire; cum etiam ex generali consuetudine regni tui fidelis a domino sine iudicio spoliatus nec diem ab ipso super spoliatione sua uel alio teneatur recipere nec in ipsius curia experiri, Nos ergo serenitatem tuam rogandam duximus et monendam, pro magno dono petentes quatenus pacem Ecclesie in tuo regno conserues, hoc maxime tempore quo ipsa in aliis multis regnis nimium perturbatur; ita quod dictis episcopis restitutis, et interdicti sententia relaxata, nisi hoc nobis uelis ex toto donare, in curia tua de ipso negotio secundum approbatam consuetudinem cognoscatur;  cumque aliis oporteat te intendere que ad honorem et commodum tuum magis respiciunt, expedias te ab istis, que tibi modicum afferunt utilitatis et audis; ne propter tantam patientie nostre moram, ex qua propter fauorem tuum dictorum episcoporum grauamen non solum dissimulasse, uerum etiam neglexisse uidemur, apostolice auctoritatis cogamur adhibere censuram. Quia quantacunque necessitas nobis immineat, et tibi forte non minor, nolumus esse, iuxta uerbum prophete, canes muti non ualentes latrare , scientes quod beati sunt qui persecutionem patiuntur propter iustitiam , quoniam cum probati  fuerint, accipient coronam uite, quam repromisit Deus diligentibus se . Nec iniuriosum reputes, sed potius gloriosum, prudenter corrigere quod improuide statuisti, quia non uiuit homo sub celo qui aliquando non excedat. Unde apud nos dicitur in prouerbio generali quod »humanum est peccare, sed diabolicum perdurare  .«

Datum Laterani, III Non. Maii, pontificatus nostri anno quinto decimo.



XLI. ARCHIDIACONO, SUCCENTORI ET MAGISTRO R. DE REMIS CANONICIS PARISIENSIBUS. De iure patronatus Ecclesie de Sanctis. 

Dilecti filii abbas Sancte Genouefe, W. archidiaconus,  et B. canonicus Sancti Marcelli Parisiensis suis nobis litteris intimarunt quod cum prior et monachi de Columberiis nobis conquerendo monstrassent quod uenerabilis frater noster Meldensis episcopus, tunc electus, dilectum filium B. diaconum, quem per bone memorie predecessorem eius fecerant ordinari ad ecclesiam de Sanctis uacantem, in qua ipsi ius obtinent patronatus, ad canonicam presentationem ipsorum admittere recusarat, quin potius T. intrusum tuebatur in ipsa in eorumdem preiudicium et grauamen, nos eis dedimus in mandatis ut uocatis quos propter hoc cognoscerent euocandos, audirent causam, et eam appelatione remota fine canonico terminarent. Cum  ergo partes propter hoc in eorum essent presentia constitute, et pars monachorum proposuisset ad se ius patronatus ipsius Ecclesie pertinere, postulans prefatum diaconum, quem iam dudum dicto episcopo presentarant, recipi ad eamdem, super his et aliis que ad causam facere uidebantur, et lite solemniter contestata, ipsi receptis testibus, et depositionibus eorum ac instrumentis diligenter inspectis, auditis confessionibus, et utriusque partis rationibus perspicaciter intellectis, de prudentum uirorum consilio sententialiter decreuerunt ius patronatus Ecclesie memorate ad prefatos priorem et monachos pertinere, ipsum episcopum condemnantes ut memoratum diaconum presentatum ab illis reciperet ad eamdem. Sed quoniam iamdictus  episcopus sepius requisitus eorum sententie parere contempsit, dicti iudices eumdem diaconum qua fungebantur auctoritate ad prefatam Ecclesiam receperunt, ipsum episcopum a collatione ac institutione ecclesiasticorum beneficiorum, considerata eius manifesta contumacia, suspendentes. Quocirca discretioni uestre per apostolica scripta mandamus quatenus utramque sententiam, diffinitiuam uidelicet, sicut est iusta, per censuram ecclesiasticam, suspensionis uero, sicut rationabiliter est prolata, usque ad satisfactionem condignam auctoritate nostra faciatis sublato appellationis obstaculo firmiter obseruari, non permittentes eumdem diaconum super  receptione sua per iudices ipsos facta temere molestari. Quod si non omnes, etc. duo uestrum ea nichilominus exsequantur.

Datum Laterani, III Kal. Maii, pontificatus nostri anno quinto decimo.



XLII. THESSALONICENSI ARCHIEPISCOPO. Dimitriacensis electus absoluitur a uinculo. 

ueniens ad presentiam nostram dilectus filius B., Thessalonicensis archidiaconus nobis humiliter supplicauit ut cum in Dimitriacensem episcopum fuisset electus, et ipsius electio confirmata, nec episcopatum ipsum posset pacifice obtinere, illum a uinculo quo Dimitriacensi Ecclesie tenebatur, absoluere dignaremur.  Cum igitur ibidem proficere nequeat in officio pastorali, quanquam in primis ipsius petitioni non duxerimus annuendum, quia tamen institit uehementer, ipsum a uinculo absoluimus supradicto.

Datum Laterani, Non. Maii, pontificatus nostri anno quinto decimo.



XLIII. CAPITULO PANORMITANO. De electione episcopi. 

Cum nuper Parisius Panormitanus electus cum quibusdam ex fautoribus suis in nostra esset presentia constitutus et Gentiiis de Pretorio concanonicus uester  contra factum electionis et personam ipsius postularet audiri, nos eis dilectos filios Petrum tituli Sancti Marcelli presbyterum et Ioannem Sancte Marie in uia Lata diaconum cardinales deputauimus auditores. Coram quibus lite inter eos legitime contestata, dum uellemus in illa procedere, ipse potius abire presumpsit quam cause insistere terminande mandatum nostrum transgrediens, per quod ei districte precepimus ut ad nostram rediret presentiam pro expediendo negotio memorato. Consideratis igitur uniuersis que circa factum electionis et personam ipsius consideranda cognouimus, ipsum ab ecclesie uestre regimine decreuimus amouendum. Et ne ipsa pastoris solatio diutius maneat uiduata, discretioni uestre per apostolica scripta precipiendo mandamus  quatenus inuocata Spiritus sancti gratia personam  idoneam per electionem canonicam preficiatis uobis infra triginta dies post susceptionem presentium in pastorem. Alioquin dilecto filio nostro Gregorio Sancti Theodori diacono cardinali apostolice sedis legato nostris damus litteris in mandatis ut ipse uobis uirum idoneum preficiat in pastorem; contradictores, si qui fuerint, per censuram ecclesiasticam sublato appellationis obstaculo compescendo.

Datum Laterani, uI Idus Maii, pontificatus nostri anno quinto decimo.

Super hoc scriptum est eidem G. Sancti Theodori diacono cardinali ut si predictum capitulum mandatum nostrum neglexerit adimplere, ipse eis uirum idoneum preficiat in pontificem; contradictores, si qui  fuerint, per censuram ecclesiasticam sublato appellationis obstaculo, compescendo.



XLIu. ATHENIENSI ET THEBANO ARCHIEPISCOPIS, ET DECANO DE THEBIS. Ut ablata restituantur Ecclesie Motoniensi. 

uenerabilis frater noster Mothoniensis episcopus nobis conquerendo monstrauit quod T. miles et quidam alii Mothonensis, Coronensis, Amiclensis diecesum quedam de terris et possessionibus Mothoniensis Ecclesie, ipso de licentia nostra in itinere beati Iacobi constituto, in ipsius preiudicium occuparunt. Nolentes igitur ipsum episcopum suo iure  fraudari, discretioni uestre per apostolica scripta mandamus quatenus inuasores predictos ad restitutionem rerum occupatarum debitam eidem episcopo faciendam, monitione premissa, per censuram ecclesiasticam, sublato appellationis obstaculo, compellatis. Testes autem, etc., usque simili districtione cessante appellatione cogatis perhibere testimonium ueritati. Quod si non omnes . . . duo uestrum, etc.

Datum Laterani, u Idus Maii, pontificatus nostri anno quinto decimo.



XLu. BITURICENSI ARCHIEPISCOPO  . Aduersus episcopum Burdegalensem. 

 Diligenter auditis et perspicaciter intellectis que tu et dilectus filius magister Amaneus procurator  uenerabilis fratris nostri Burdegalensis archiepiscopi coram nobis proponere uoluisti super sententia quam auctoritate  primatie in eumdem archiepiscopum promulgasti  , suspendendo  ipsum ab officio metropolitice dignitatis pro eo quod ad tuum uocatus concilium  accedere non curauit, nec pro se aliquem responsalem idoneum destinare, de communi fratrum nostrorum  consilio sententiam ipsam ratam habemus et usque ad satisfactionem idoneam precipimus obseruari; hoc ad cautelam expresso, quod lis coram nobis non de primatia,  sed de sententia exstitit uentilata. Nulli ergo etc., diffinitionis, etc., usque incursurum.

Datum Laterani, XuI Kal. Iunii, pontificatus nostri anno quinto decimo.



XLuI. EPISCOPO MOTHONIENSI. De residentia canonicorum. 

Proposuistis nobis in nostra presentia constitutus quod licet canonici tui suarum percipiant redditus prebendarum, ab ecclesie obsequio se subducunt,  debitam residentiam in eadem minime facientes. Nolentes igitur ipsam ecclesiam fraudari obsequio seruitorum, fraternitati tue per apostolica scripta mandamus quatenus canonicos supradictos ad debitam residentiam in dicta ecclesia faciendam monitione premissa per subtractionem beneficiorum appellatione remota compellas.

Datum Laterani, u Idus Maii, pontificatus nostri anno quinto decimo.



XLuII. ARCHIEPISCOPO PATRACENSI, ET EPISCOPO AMICLENSI. Aduersus decanum Mothoniensem. 

uenerabilis frater noster Mothoniensis episcopus  nobis denuntiando monstrauit quod decanus suus, qui reatu periurii et adulterii publice irretitur, in quosdam monachos et presbyteros iniecit manus temere uiolentas, committens preter hec talia que canonicam correctionem exposcunt, et licet super his dictus decanus admonitus exstiterit sepius ab eodem, ex eo tamen excessus proprios aliquatenus non correxit, sed extrema ipsius deteriora prioribus postmodum sunt effecta. Quia uero hec, si uera sunt, non debemus clausis oculis pertransire, fraternitati uestre per apostolica scripta mandamus quatenus partibus conuocatis, et inquisita super premissis et cognita ueritate, quod canonicum fuerit appellatione postposita statuatis, facientes quod decreueritis per censuram ecclesiasticam firmiter obseruari.

 Datum Laterani, u Idus Maii, pontificatus nostri anno quinto decimo.



XLuIII. ARCHIEPISCOPO ET B. ARCHIDIACONO, P. CANTORI THESSALONICENSIBUS. De causa Ecclesie Calidoniensis. 

 Exposita nobis uenerabilis fratris nostri Sidoniensis episcopi querimonia patefecit quod cum uenerabilis frater noster archiepiscopus Larissenus Ecclesiam Calidoniensem de mandato nostro concessisset eidem, uenerabilis frater noster episcopus  Dimicensis super hoc ad nostram audientiam appellauit, sed appellationem interpositam nec per se nec per alium est legitime prosecutus. Ideoque discretioni uestre per apostolica scripta mandamus quatenus partibus conuocatis audiatis causam et appellatione remota fine canonico decidatis, facientes quod statueritis per censuram ecclesiasticam firmiter obseruari. Nullis litteris ueritati et iustitie preiudicantibus a sede apostolica impetratis. Quod si non omnes . . . tu, frater archiepiscope, cum eorum altero, etc.

Datum Laterani, Xu Kal. Iunii, pontificatus nostri anno quinto decimo.



XLIX. ARCHIEPISCOPO ARELATENSI, ET SANCTI AEGIDII ET PSALMODII ABBATIBUS NEMAUSENSIS DIeCESIS. De electione abbatis Sancti uictoris Massiliensis. 


Dilecti filii G. abbas Sancti Pontii et B. monachus procuratores monasterii Sancti uictoris Massiliensis ad nostram presentiam accedentes, postulationem ac electionem quam per se ac alios confratres eorum de abbate Sancti Stephani Bononiensis canonice celebratam ac approbatam a delegatis a nobis iudicibus asserebant, postulabant auctoritate apostolica confirmari, plurimas et diuersorum litteras deprecatorias exhibentes, quarum interuentu promouere petitionem propositam cum instantia nitebantur,  qui nobis denium eorum petitionem non admittentibus in hac parte, cum fratres ipsos, etsi super hoc zelum Dei, non tamen secundum scientiam, nouerimus habuisse, porrexerunt alias litteras continentes quod dicti monasterii fratres duas electiones seu nominationes eodem tempore successiue, tamen canonice ac concorditer, celebrarant, unam uidelicet de abbate predicto puram, aliam uero de [Bonifilio] priore Sancti Honorati Arelatensis, uiro utique honesto, bene litterato, et ad singula circumspecto, conditionem huiusmodi apponentes, si uidelicet abbatem eumdem non possent forsitan obtinere. Unde supplicabant instanter ut cum conditio iam exstaret, eorum a nobis postulatione super dicto abbate repulsa, electionem prioris ipsius confirmare  misericorditer dignaremur. Eis igitur et B. de Nouis quondam monacho et maiori priori dicti monasterii ac aliis duobus monachis qui se super hoc opponebant eisdem electionem ipsam minus canonicam asserentes, tum quia de persona minus idonea, tum quia eis absentibus fuerat celebrata, dilectos filios nostros Gualam tituli Sancti Martini et Petrum tituli Sancte Cecilie presbyteros cardinales concessimus auditores. In quorum presentia procuratores predicti processum electionis, sicut dictum est superius, proponentes, confirmari premissam electionem cum instantia postulabant. Monachi uero prefati contra electionem eamdem quod eis absentibus fuerat celebrata, contra personam uero electi  quedam honestati contraria proponentes, excommunicationis sententiam a dictis iudicibus in se latam ipso iure non tenere dicebant; tum quia post appellationem ad nos legitime interpositam lata fuit, tum quia ex tribus iudicibus quibus fuerat causa commissa, duo tantummodo processerunt, tertio quod decisioni cause interesse uolebat per suas litteras protestante. Contra quos sic procuratores excipiebant prefati, quod non tenebantur imo potius non debebant super his predictis monachis respondere, cum et omnes excommunicationis uinculo tenerentur, et duo ex eis nichil haberent cum monasterio ipso commune, a quo eos sententia iudicialis  exclusit, sicut ex litteris eorumdem iudicum et tenore sententie apparebat. Ex abundanti tamen ad predicta taliter respondebant. Primo, quod ex predicta causa non poterat nec debebat obesse quod electioni non interfuerant monachi memorati, consequenter ea que in personam electi obiecerant penitus falsa erant, super ipsius honestate ac idoneitate testimonia plurima fide digna et ualde idonea in nostra presentia offerentes, et confitentes post appellationem iudices processisse; quos ea potuisse procedere ratione dicebant quia interdicta fuerat appellatio in rescripto, et quia in appellationis libello nullum allegabant monachi supradicti grauamen, sicut eius series ostendebat. Duos quoque processisse sine tertio fatebantur, et ex eo ipsos potuisse  procedere asserebant quia mandatum apostolicum continebat in fine quod si omnes interesse non possent, duo exsequi negotium procurarent, nec sibi retinuisse poterat iudex tertius ut decisioni negotii interesset in exsecutionis mandati apostolici preiudicium et tam graue ipsius monasterii detrimentum, cum res uidelicet talis esset cuius dilatio ipsum monasterium in confusionem maximam adducebat. Quod iidem procuratores ratione multiplici ostendere nitebantur, asserentes quod et hoc ipsum fuerat presente capitulo a quibusdam fratribus sanioris consilii coram dictis iudicibus propositum et petitum, ne ab eis decisio cause ac ordinatio monasterii differretur, sed secundum quod eis erat  iniunctum, reformationi dicti monasterii celerius prouiderent. Unde ipsos asserebant non tam uoluntarios quam coactos ad supplicationem capituli processisse. Nos igitur his et aliis que nobis fideliter relata fuerant ab eisdem cardinalibus intellectis, per apostolica uobis scripta mandamus quatenus ceteris capitulis que in sententia iudicum continentur in suo robore duraturis, summatim et sine omni iudiciorum strepitu inquirentes de electione sollicite ueritatem, si eam inueneritis canonice de persona idonea celebratam, nonobstantibus his que sepedicti monachi opponebant, ipsam sublato cuiuslibet contradictionis et appellationis obstaculo confirmetis. Alioquin de alia persona idonea et honesta eidem monasterio faciatis auctoritate apostolica  infra quadraginta dies per electionem canonicam prouideri; mandatum apostolicum taliter impleturi quod in nouissimo districi examinis die dignam retributori omnium super hoc possitis reddere rationem. Quod si non omnes . . . duo uestrum ea nichilominus exsequantur.

Datum Laterani, XII Kal. Iunii, pontificatus nostri anno decimo quinto.



L. PHILIPPENSI ARCHIEPISCOPO. De reuocandis alienationibus. 

Proposuisti nobis in nostra presentia constitutus quod nonnulle possessiones et alia bona ecclesie tue per precessores tuos et alios minus legitime sunt distracta  in ipsius ecclesie non modicum detrimentum. uolentes igitur ecclesie Philippensis utilitatibus prouidere, fraternitati tue presentium auctoritate concedimus quatenus ea que taliter alienata repereris ualeas appellatione postposita legitime reuocare.

Datum Laterani, Xu Kal. Iunii, pontificatus nostri anno decimo quinto.

In eumdem modum scriptum est pro archiepiscopo Serrensi.



LI. BALDUINO ARCHIDIACONO THESSALONICENSI. Ei confirmat archidiaconatum.

Cum a nobis petitur, etc., usque perducatur effectum. Eapropter, dilecte in Domino fili, tuis iustis  precibus inclinati, archidiaconatum Thessalonicensis ecclesie, sicut ipsum iuste possides et quiete, deuotioni tue auctoritate apostolica confirmamus et presentis scripti patrocinio communimus. Nulli ergo . . . confirmationis, etc., usque incursurum.

Datum Laterani, Xu Kalend. Iunii, pontificatus nostri anno decimo quinto.



LII. RADULPHO THESAURARIO CITRENSI. Ei confirmat thesaurariam.

Iustis petentium desideriis, etc., usque effectu prosequente complere. Eapropter, dilecte in Domino fili, tuis iustis postulationibus inclinati, thesaurariam Citrensis ecclesie, sicut ipsam iuste possides  et quiete, deuotioni tue auctoritate apostolica, etc., usque incursurum.

Datum Laterani, Xu Kalend. Iunii, pontificatus nostri anno decimo quinto.



LIII. ARCHIEPISCOPO THEBANO ET DAuALIENSI EPISCOPO, ET DECANO DAuALIENSI. Ut abbates Greci obediant archiepiscopo Corinthiensi. 

Ex parte uenerabilis fratres nostri Corinthiensis archiepiscopi fuit propositum coram nobis quod abbates Greci Corinthiensis diecesis debitam sibi obedientiam et reuerentiam, superbie accensi spiritu, non impendunt. Quocirca presentium uobis auctoritate mandamus quatenus abbates iam dictos ut  ipsi archiepiscopo reuerentiam et obedientiam debitam impendere non postponant, monitione premissa per censuram ecclesiasticam sublato appellationis obstaculo compellatis. Quod si non omnes . . . duo uestrum, etc.

Datum Laterani, XII Kal. Iunii, pontificatus nostri anno decimo-quinto.



LIu. CLERO ET POPULO NAZAROCENSI Ut obediant episcopo Sidoniensi.

Cum episcopatus uester sit pastorali sollicitudine destitutus, eum uenerabili fratri nostro Sidoniensi episcopo duximus committendum iniungentes eidem ut ea que spectant ad curam officii pastoralis uobis  uigilanter studeat exhibere. Ideoque discretioni uestre per apostolica scripta precipiendo mandamus quatenus ei sicut prelato uestro intendatis humiliter et deuote. Alioquin noueritis nos uenerabilibus fratribus nostris Thebano archiepiscopo et Zaratoniensi et Cardicensi episcopis in mandatis dedisse ut uos ad id monitione premissa per censuram ecclesiasticam appelatione remota compellant.

Datum Laterani, XII Kal. Iunii, pontificatus nostri anno decimo-quinto,

Super hoc scriptum est in eumdem fere modum Sidoniensi episcopo, usque duximus committendum, fraternitati tue per apostolica scripta mandantes quatenus ea que spectant ad curam officii pastoralis gregi tibi commisso uigilanter sic studeas exhibere  ut magis comprobetis prodesse in omnibus quam preesse.

Super hoc scriptum est in eumdem fere modum Thebano archiepiscopo, et Zaratoniensi et Cardicensi episcopis, usque intendant humiliter et deuote. Quocirca fraternitati tue per apostolica scripta precipiendo mandamus quatenus si dicti clerus et populus quod mandauimus neglexerint adimplere, exhibere ipsi episcopo reuerentiam et obedientiam contemnentes, uos eos ad id monere diligentius et inducere procuretis, et si opus fuerit, per censuram ecclesiasticam appellatione remota cogatis. Quod si non omnes, etc., duo uestrum, etc.

Scriptum est in eumdem fere modum Larissensi archiepiscopo. Cum episcopatus Nazarocensis sit  pastorali, etc., usque studeat exhibere. Quocirca fraternitati tue per apostolica scripta mandamus quatenus ipsi episcopo fraterna caritate assistens, non permittas eumdem super dicto episcopatu ab aliquo molestari.



Lu. IOAN. EPISCOPO MOTHONIENSI, EIUSQUE SUCCESSORIBUS CANONICE SUBSTITUENDIS IN PERPETUUM. Recipitur sub protectione sedis apostolice. 

Cum a nobis petitur, etc., usque perducatur effectum. Eapropter, uenerabilis in Christo frater episcope, tuis iustis postulationibus clementer annuimus, et Mothoniensem ecclesiam, cui, Deo auctore,  preesse dignosceris, sub beati Petri et nostra protectione suscipimus et presentis scripti priuilegio communimus, statuentes et quascunque possessiones, quecunque bona eadem Ecclesia, etc., usque illibata permaneant, in quibus hec, etc., usque uocabulis. Locum ipsum in quo prefata Ecclesia sita est cum omnibus pertinentiis suis, ecclesiam Sancti Georgii cum pertinentiis suis, ecclesiam Sancte Anne cum omnibus pertinentiis suis, possessiones uallis Mothoniensis et de ualetoque, possessiones de Corseual cum pertinentiis suis, casale quod uocatur Miquelis, casale quod uocatur Murmura cum omnibus pertinentiis suis possessiones de Asagora, de Aldesequi, de Niclines, de Leuoudist, de Escaminges, de Boucham et de Lestarona  cum omnibus pertinentiis earumdem. Decernimus ergo ut nulli omnino hominum fas sit prefatam Ecclesiam, etc., usque usibus omnimodis profutura, salua sedis apostolice auctoritate et Patracensis archiepiscopi canonica iustitia. Si qua igitur in futurum, etc., usque districte ultioni subiaceat. Cunctis autem eidem loco, etc., usque premia eterne pacis inueniant. Amen.

Datum Laterani per manum Ioannis Sancte Marie in Cosmidin diaconi cardinalis, S. R. E. cancellarii, XIII. Kalend. Maii, indictione Xu, Incarnationis Dominice anno 1212, pontificatus uero Domini Innocentii pape III anno decimo quinto.



LuI. WILLELMO PHILIPPENSI ARCHIEPISCOPO, EIUSQUE SUCCESSORIBUS CANONICE SUBSTITUENDIS IN PERPETUUM. Recipitus sub protectione sedis apostolice. 


Si humilitatis exemplum studueris imitari, sacrosancte Romane Ecclesie matri tue reuerentiam et obedientiam impendendo, sicut Philippenses Apostolus exhortatur: Hoc, inquiens, in uobis sentite quod et in Christo Iesu, qui cum in forma Dei esset, non rapinam arbitratus esse se equalem Deo, exinaniuit se formam serui accipiens, factus obediens usque ad mortem, mortem autem crucis, absque dubio exaltaberis apud eum qui superbis resistit, humilibus autem dat gratiam; propter quod exaltauit illum Deus, et donauit illi nomen quod est super omne nomen, ut in nomine Iesu omne genu  flectatur celestium, terrestrium et infernorum, quia Dominus iehsu est in gloria Dei Patris . Hanc igitur formam doctrine quam Apostolus tradidit Philippensibus tu eorum factus antistes diligenter obserua, ne ab obedientie bono, ad quod nuper Philippensis Ecclesia est reuersa, de cetero auertatur, memor semper illius gratie specialis quam tibi dignanter impendimus, cum a Nazarocensi Ecclesia te transtulimus ad metropolim Philippensem, teque propriis manibus consecrauimus in pontificem, et pallio insigniuimus, pontificalis uidelicet officii plenitudine, ut nichil tibi ex aliqua parte desit quod ad metropoliticam pertineat dignitatem. Quia uero, uenerabilis  frater in Christo, nos suppliciter exorasti ut eamdem Philippensem Ecclesiam, cui Deo auctore preesse dignosceris, dignaremur apostolici priuilegii munimine roborare, nos tuis iustis postulationibus annuentes, eam sub beati Petri et nostra protectione suscipimus et presentis scripti priuilegio communimus, statuentes ut quascunque possessiones, quecunque bona eadem Ecclesia, etc., usque illibata permaneant, in quibus hec, etc., usque uocabulis: locum ipsum, etc., usque pertinentiis suis, casale quod dicitur Candaca cum omnibus pertinentiis suis, abbatias, piscaturas, terras et uineas quas habet apud Chrysopolim, casale quod dicitur Strauo, casale quod dicitur Prauicaresta, casale quod dicitur domus que dicitur Platon, casale quod dicitur Caresta,  cum omnibus pertinentiis suis, ecclesias quas habet in castro Christopoli. Episcopatus quoque inferius adnotandos Ecclesie tue metropolitico iure subiectos tibi tuisque successoribus nichilominus confirmamus, uidelicet Eleutheropolim, Casiropolim, Polistrios, uilikios, Morenos. Palleo uero quod tibi ex apostolice sedis benignitate contulimus infra tuam ecclesiam ad missarum solemnia uti memineris his diebus, uidelicet Natiuitate Domini, festiuitate protomartyris Stephani, Circumcisione Domini, Epiphania, hypapanti, Dominica in ramis palmarum, Cena Domini, Sabbato sancto, Pascha, feria secunda post Pascha, Ascensione, Pentecoste, tribus festiuitatibus beate Marie, natali beati Ioannis Baptiste, solemnitatibus omnium apostolorum, commemoratione  Omnium Sanctorum, dedicationibus Ecclesiarum, consecrationibus episcoporum, ordinationibus clericorum, ecclesie tue principalibus festiuitatibus, et consecrationis tue anniuersario die. Iura quoque ac bona eius, dignitates et libertates ipsius, nec non antiquas et rationabiles consuetudines auctoritate apostolica confirmamus, et tam tibi quam eidem ecclesie firma et illibata manere sancimus. Cemeteria quoque ecclesiarum earumque beneficia, etc., usque censura canonica compescatur. Prohibemus insuper ne presbyteri capellani ecclesiarum, etc., usque irritum habeatur. Prohibemus insuper ne interdictos uel excommunicatos tuos, etc., usque oporteat ligatum absolui. Decernimus  ergo ut nulli omnino hominum, etc., usque usibus omnimodis profutura, salua sedis apostolice auctoritate. Si qua igitur in futurum, etc., usque districte subiaceat ultioni. Cunctis autem eidem loco, etc., usque premia eterne pacis inueniant. Amen.

Datum Laterani per manum Ioannis Sancte Marie in Cosmidin diaconi cardinalis, S. R. E. cancellarii, XI Kal. Iunii, indictione Xu, Incarnationis Dominice anno 1212, pontificatus uero domini Innocentii pape III anno quinto decimo.



LuII ARNULPHO SARBENSI ARCHIEPISCOPO, EIUSQUE SUCCESSORIBUS CANONICE SUBSTITUENDIS IN PERPETUUM. Recipitur sub protectione sedis apostolice. 

 Quanto deuotius Sarrensis Ecclesia in apostolice sedis obedientia nunc persistit, ad quam nuper est Domino faciente reuersa, tanto propensius eam cupimus honorare, ut affluentem in nobis paterne benignitatis affectum se gaudeat inuenisse. Quocirca, uenerabilis frater in Christo, tuam uolentes personam propensius honorare, te ad Sarrensem metropolim ab Ecclesia transtulimus Thermopilensi, teque apud sedem apostolicam constitutum palleo insigniuimus, pontificalis uidelicet officii plenitudine, ut nichil tibi ex parte aliqua desit quod ad metropoliticam pertineat dignitatem. Quia uero nos suppliciter exorasti ut eamdem Sarrensem Ecclesiam, cui, Deo auctore, preesse dignosceris, dignaremur apostolici priuilegii munimine roborare, nos tuis iustis  postulationibus annuentes, eam sub beati Petri et nostra protectione suscipimus et presentis scripti priuilegio communimus, statuentes ut quascunque possessiones, etc., usque illibata permaneant. Palleo uero quod tibi ex apostolice sedis benignitate contulimus infra tuam ecclesiam ad missarum solemnia uti memineris iis diebus, uidelicet Natiuitate Domini, festiuitate protomartyris Stephani, Circumcisione Domini, Epiphania, hypapanti, Dominica in ramis palmarum, Cena Domini, Sabbato sancto, Pascha, feria secunda post Pascha, Ascensione, Pentecoste, tribus festiuitatibus beate Marie, natali beati Ioannis Baptiste, solemnitatibus omnium apostolorum, commemoratione Omnium sanctorum, dedicationibus ecclesiarum, consecrationibus episcoporum,  ordinationibus clericorum, ecclesie tue principalibus festiuitatibus, solemnitatibus beatorum Theodori Stratilatis et Theodori Tyronis martyrum, et consecrationis tue anniuersario die. Ad hec, ipsi Sarrensi metropoli suam prouinciam confirmamus. Iura quoque ac bona eius, dignitates et libertates ipsius, nec non antiquas et rationabiles consuetudines auctoritate apostolica roboramus, et tam tibi quam eidem ecclesie firma et illibata manere sancimus. Cemeteria quoque ecclesiarum earumque beneficia nullus hereditario iure possideat. Quod si quis facere contenderit, censura canonica compescatur. Prohibemus autem ne presbyteri capellani, etc., usque irretitum habeatur. Prohibemus insuper ne interdictos uel excommunicatos, etc., usque oporteat  ligatum absolui. Decernimus ergo ut nulli omnino hominum, etc., usque usibus omnimodis profutura, salua sedis apostolice auctoritate. Si qua igitur in futurum, etc., usque districte subiaceat ultioni. Cunctis autem eidem loco, etc., usque premia eterne pacis inueniant. Amen.

Datum Laterani per manum Ioannis Sancte Marie in Cosmidin diaconi cardinalis, S. R. E. cancellarii, uIII Kal. Iunii, indictione Xu, Incarnationis Dominice anno 1212, pontificatus uero domini Innocentii pape III anno quinto decimo.



LuIII. GUALTERO CORINTHIENSI ARCHIEPISCOPO, EIUSQUE SUCCESSORIBUS CANONICE SUBSTITUENDIS IN PERPETUUM. Recipitur sub protectione sedis apostolice. 


Quanto diligentius et utilius uas electionis et doctor gentium Corinthiorum instruxit Ecclesiam, sicut eius ad illos epistole misse declarant, tanto studiosius et cautius nos oportet insistere ut eam in ipsius forma doctrine sub apostolice sedis magisterio conseruemus, que nuper eamdem ad ipsius obedientiam reuertentem affluenti benignitate suscepit. Quocirca, uenerabilis frater in Christo, propter specialem ipsius Corinthiensis Ecclesie caritatem tuam uolentes personam propensius honorare, propriis manibus consecrauimus in pontificem, et palleo insigniuimus, pontificalis uidelicet officii plenitudine, ut nichil tibi ex aliqua parte desit quod ad  metropoliticam pertinet dignitatem. Quia uero nos suppliciter exorasti ut eamdem Corinthiensem Ecclesiam, cui, Deo auctore, preesse dignosceris, dignaremur apostolici priuilegii munimine roborare, nos tuis iustis postulationibus annuentes, eam sub beati Petri et nostra protectione suscipimus et presentis scripti priuilegio communimus, statuentes ut quascunque possessiones, etc., usque illibata permaneant; in quibus hec, etc., usque uocabulis: Locum ipsum, etc., usque pertinentiis suis, casale quod dicitur Enoria, casale quod dicitur Petricia, casale quod dicitur Palagia, casale quod dicitur Calesmata, casale quod dicitur Cyrilla, casale quod dicitur Succhyna, casale quod dicitur Sorados, casale quod dicitur Lauenicia, casale quod dicitur Clenna, casale quod  dicitur Sarman, casale quod dicitur Crata, casale quod dicitur Quarrata, et casale quod dicitur Saudyca, cum omnibus pertinentiis eorumdem. Episcopatus quoque inferius adnotandos Ecclesie tue metropolitico iure subiectos tibi tuisque successoribus nichilominus confirmamus, uidelicet Cephalonensem, Iacint. Damelant. Malauesia, Argos, Gilas et Gimenes. Palleo uero quod tibi ex apostolice sedis benignitate contulimus infra tuam ecclesiam, etc., usque solemnitatibus beatorum Theodori et Stratilatis martyrum et consecrationis tue anniuersario die. Ad hec, ipsi Corinthiensi metropoli suam prouinciam confirmamus. Iura quoque ac bona eius, dignitates et libertates ipsius, nec non antiquas et rationabiles consuetudines auctoritate apostolica roboramus,  et tam tibi quam eidem ecclesie firma et illibata manere sancimus. Cemeteria quoque ecclesiarum, earumque beneficia, etc., usque censura canonica compescatur. Prohibemus autem ne presbyteri capellani, etc., usque irritum habeatur. Prohibemus insuper ne interdictos uel excommunicatos, etc., usque oporteat ligatum absolui. Decernimus ergo ut nulli omnino hominum, etc., usque usibus omnimodis profutura, salua sedis apostolice auctoritate. Si qua igitur in futurum, etc., usque districte subiaceat ultioni. Cunctis autem eidem loco, etc., usque premia eterne pacis inueniant. Amen.

Datum Laterani per manum Ioannis Sancte Marie in Cosmidin diaconi cardinalis, S. R. E. cancellarii,  XI Kal. Iunii, indictione Xu, Incarnationis Dominice anno 1212, pontificatus uero domini Innocentii pape III anno quinto decimo.



LIX. IACOBO ARCHIDIACONO CORINTHIENSI. Confirmat ei archidiaconatum. 

Cum a nobis petitur, etc., usque perducatur effectum. Eapropter, dilecte in Domino fili, tuis iustis postulationibus grato concurrentes assensu, archidiaconatum Corinthiensem, quem per uenerabilem fratrem nostrum Corinthiensem archiepiscopum es canonice assecutus, sicut ipsum iuste possides et quiete, deuotioni tue auctoritate apostolica confirmamus et presentis scripti priuilegio communimus.  Nulli ergo, etc., confirmationis, etc., usque incursurum.

Datum Laterani, X Kal. Iunii, pontificatus nostri anno quinto decimo.



LX. THEBANO ARCHIEPISCOPO ET ZARATONIENSI ET DAuALIENSI EPISCOPIS. Committitur eis quedam causa. 

uenerabilis frater noster Corinthiensis archiepiscopus proposuit coram nobis quod eo ad regimen Ecclesie Corinthiensis assumpto, decanus et canonici eiusdem ecclesie obtinuerunt ab eo callide circumuento medietatem omnium decimarum monasteriorum et papatuum in quibus tres monachi  uel pauciores morantur sibi, salua tamen sedis apostolice auctoritate, concedi. uerum quia ex concessione huiusmodi dictus archiepiscopus se sentit enormiter esse lesum, nobis humiliter supplicauit ut super hoc ei prouidere misericorditer dignaremur. Quocirca fraternitati uestre per apostolica scripta mandamus quatenus uocatis qui fuerint euocandi, et inquisita super his et cognita ueritate, quod canonicum fuerit appellatione postposita statuatis, facientes quod statueritis per censuram ecclesiasticam firmiter obseruari. Quod si non omnes, etc., duo uestrum, etc.

Datum Laterani, XII Kalend. Iunii, pontificatus nostri anno decimo quinto.



LXI. ARCHIEPISCOPO PATRACENSI ET AMICLENSI EPISCOPO. Ut suffraganei Corinthienses obediant suo archiepiscopo. 


Cum uenerabilem fratrem nostrum Corinthiensem archiepiscopum ad propria cum gratie nostre plenitudine remittamus, uenerabilibus fratribus nostris suffraganeis eius nostris dedimus litteris in preceptis ut eidem tanquam metropolitano suo debitam obedientiam et reuerentiam impendere non omittant. Quocirca fraternitati uestre per apostolica scripta mandamus quatenus si dicti suffraganei preceptum nostrum neglexerint adimplere, uos eos ad id monitione premissa per censuram ecclesiasticam  appellatione remota cogatis.

Datum Laterani, Xu Kal. Iunii, pontificatus nostri anno decimo quinto.



LXII. CAPITULO CORINTHIENSI Ut obediant archiepiscopo suo. 

Cum uenerabilem fratrem nostrum Corinthiensem archiepiscopum ad propria cum gratie nostre plenitudine remittamus, uniuersitati uestre per apostolica scripta precipiendo mandamus quatenus eidem tanquam archiepiscopo uestro debitam obedientiam et reuerentiam impendere procuretis. Alioquin noueritis nos uenerabilibus fratribus nostris archiepiscopo Patracensi et Amiclensi episcopo  in mandatis dedisse ut uos ad id monitione premissa per censuram ecclesiasticam appellatione remota compellant.

Datum Laterani, Xu Kal. Iunii, pontificatus nostri anno decimo quinto.

Super hoc scriptum est eisdem archiepiscopo et episcopo, ut si capitulum ipsum preceptum nostrum neglexerit adimplere, ipsi eum ad id monitione premissa per censuram ecclesiasticam appellatione remota compellant.



LXIII. EPISCOPO DE IACINTHO. Ut obediat eidem archiepiscopo. 


Cum uenerabilem fratrem nostrum Corinthiensem archiepiscopum ad propria cum gratie nostre plenitudine remittamus, fraternitati tue per apostolica scripta mandamus, quatenus eidem tanquam metropolitano tuo debitam obedientiam et reuerentiam impendere non omittas. Alioquin noueris nos uenerabili fratri nostro episcopo Cephalonie et dilectis filiis archidiacono et magistro L. canonico de Andreuilla in mandatis dedisse ut te ad id monitione premissa per censuram ecclesiasticam appellatione remota compellant.

Datum Laterani, Xu Kal. Iunii, pontificatus nostri anno decimo quinto.

Scriptum est super hoc eisdem ut si dictus episcopus  de Iacintho quod mandatum est ei neglexerit adimplere, ipsi cum ad id monitione premissa per censuram ecclesiasticam appellatione remota compellant. Quod si non omnes, etc., tu ea frater episcope, cum eorum altero, etc.



LXIu. EPISCOPO CEPHALONIAE. Super eodem. 

Cum uenerabilem fratrem nostrum Corinthiensem archiepiscopum, etc., ut supra in eumdem modum, usque impendere non omittas. Alioquin noueris  nos archiepiscopo Patracensi et archidiacono et magistro L. canonico de Andreuilla in mandatis dedisse ut te ad id monitione premissa per censuram ecclesiasticam appellatione remota compellant.

Datum Lateram, Xu Kal. Iunii, pontificatus nostri anno decimo quinto.

In eumdem modum scriptum est eisdem. Cum uenerabilem, etc., usque non omittat. Quocirca discretioni uestre per apostolica scripta mandamus quatenus si dictus episcopus preceptum nostrum neglexerit adimplere, uos eum ad id monitione premissa per censuram ecclesiasticam appellatione post posita compellatis. Quod si non omnes, etc., tu ea, frater archiepiscope, cum eorum altero, etc.



LXu. NOBILI uIRO GAUFRIDO DE uILLA ARDUINI. Ut restituat bona Ecclesie Corinthiensi. 


Cum quedam casalia, possessiones, homines, abbatias, ecclesias, etc., alia bona Corinthiensis Ecclesie dicaris non sine tue periculo anime ac ipsius preiudicio retinere, nobilitatem tuam, monendam duximus et hortamur, per apostolica tibi scripta mandantes quatenus illius intuitu qui tibi manus suas magnifice ampliauit, ac pro reuerentia beati Petri et nostra, uenerabili fratri nostro Corinthiensi archiepiscopo restituens ipsa bona, et compellens ad restitutionem debitam alios potestate tibi tradita detentores, eumdem archiepiscopum et  Ecclesiam sue cure commissam taliter contra impugnatorum malitiam protegas et defendas quod ipsa Ecclesia sub tuo patrocinio ab incursibus hostium conquiescat, et tua exinde prudentia possit non immerito commendari. Alioquin uenerabilibus fratribus nostris Thebano archiepiscopo et episcopo et dilecto filio decano Daualiensibus dedimus in mandatis ut te ad id monitione premissa per censuram ecclesiasticam appellatione remota, iustitia mediante, compellant.

Datum Laterani, Xu Kal. Iunii, pontificatus nostri anno decimo quinto.

In eumdem modum scriptum est super hoc eisdem, usque non immerito commendari. Quocirca discretioni uestre per apostolica scripta mandamus quatenus  si dictus nobilis mandatum nostrum neglexerit adimplere, uos eum ad id monitione premissa per censuram ecclesiasticam appellatione remota, iustitia mediante, cogatis. Quod si non omnes, etc., duo uestrum, etc.



LXuI. NOBILI uIRO O. DE ROCCA. De eodem. 

Cum quedam casalia, possessiones, homines, etc., ut supra, usque non immerito commendari. Alioquin uenerabilibus fratribus nostris Thebano archiepiscopo et episcopo et dilecto filio decano Daualiensibus dedimus in mandatis ut te ad id monitione  premissa per censuram ecclesiasticam appellatione remota, iustitia mediante, compellant

Datum Laterani, Xu Kal. Iunii, pontificatus nostri anno decimo quinto.

In eumdem modum scriptum est super hoc eisdem, usque non immerito commendari. Quocirca discretioni uestre per apostolica scripta mandamus quatenus si dictus nobilis, etc., usque in finem ut in precedenti conclusione.



LXuII. SANCTAE MARIAE IN REGULA ET SANCTI PAULI ABBATIBUS, ET PRAEPOSITO IMOLENSI. Iudices seculares non posse cognoscere de decimis. 

Dilectus filius prepositus Nonantulanus transmissa  nobis conquestione monstrauit quod cum uenerabilis frater noster Mutinensis episcopus possessores et colonos terrarum de Seneida, quarum decime ad Nonantulanam plebem pertinere noscuntur, super solutione decimarum ipsarum coram iudicibus secularibus conuenisset, idem contra prefatum episcopum super hoc ad dilectum filium abbatem Sancti Stephani et coniudicem suum nostras litteras impetrauit: qui prefatis iudicibus inhibere curarunt ne in negotio ipso procederent, cum huiusmodi causa ad forum seculare minime pertineret. Sed memorati iudices, eorum inhibitione contempta, homines supradictos in decimarum solutionem sententialiter condemnarunt. Quocirca discretioni uestre per apostolica scripta mandamus quatenus si  est ita, sententias a secularibus iudicibus super re spirituali contra sanctiones canonicas promulgatas auctoritate nostra sublato appellationis obstaculo decernatis irritas et inanes, inhibentes episcopo memorato et clericis suis ne sententiis a secularibus iudicibus super decimis promulgatis utantur. Quod si non omnes, etc., duo uestrum, etc.

Datum Laterani, X Kal. Iunii, pontificatus nostri anno decimo quinto.



LXuIII. ABBATI ET FRATRIBUS SANCTAE MARIAE DE PARuO PONTE BRUNDUSIN. PRAEMONSTRATENSIS ORDINIS. Confirmat donationem eis factam. 

 Cum a nobis petitur, etc., usque perducatur effectum. Eapropter, dilecti in Domino filii, etc., usque concurrentes assensu, terras, uineas, homines, domum, molendinum et alia bona que nobilis uir N. de Sancto Audomaro apud Thebas et casale quod dicitur Hermocastrum, pia uobis deuotione concessit, sicut ea iuste ac pacifice possidetis, uobis et per uos Ecclesie uestre auctoritate apostolica confirmamus et presentis scripti patrocinio communimus. Nulli ergo, etc., confirmationis usque incursurum.

Datum Laterani, X Kal. Iunii, pontificatus nostri anno decimo quinto.



XIX. THESSALONICENSI ET PHILIPPENSI ARCHIEPISCOPIS, ET EPISCOPO SITHONIENSI. Scribitur pro episcopo Cardicensi. 


 Olim uenerabili fratre nostro Cardicensi episcopo, cum rediisset post labores, captiones et angustias plurimas Romaniam, Ierosolymitani Hospitalis fratribus faciente quasdam obtentas a nobis litteras presentari super eo quod ipsi episcopatum suum cum castro Cardicensi et res alias detinentes nec restituere uolunt ei, nec de perceptis a promotionis sue tempore prouentibus, quos in usus proprios conuerterunt, in aliquo subuenire, ipsi earum latore grauiter uulnerato, turpiter ipsas litteras proiecerunt,  et comminantes ipsum interficere asserebant quod pro nullis litteris uel mandato episcopatum predictum ei aliquatenus resignarent, quamdam insuper preter hec detinentes in Armiro cum suis pertinentiis abbatiam quam nos duximus eidem episcopo concedendam. Propter quod idem episcopus factus pauper et ad extremam deductus inopiam, exsul ab episcopatu suo compellebatur et adhuc compellitur mendicare. uerum cum uenerabilis frater noster Atheniensis archiepiscopus et coniudices eius delegati a nobis eumdem episcopum causa rei seruande in possessionem castri predicti et pertinentiarum ipsius ac casalium omnium et possessionum ad ecclesiam Cardicensem pertinentium induxissent, fratres ipsos, quia contumaciter resistebant,  excommunicationis uinculo innodarunt. Cum autem postmodum dictus episcopus et quidam de fratribus Hospitalis coram dilecto filio Benedicto tituli Sancte Susanne presbytero cardinale, quem eis in nostra presentia constitutis dedimus auditorem, aliquandiu litigassent, tandem uenerabili fratri nostro Neopatrensi episcopo et coniudicibus suis causam super his commisimus terminandam. Qui, sicut presentate nobis eorum littere continebant, legitime in negotio procedentes, post trinam citationem partium, latam in fratres ipsos excommunicationis sententiam, quia nolebant possessiones Cardicensis ecclesie iniuste detentas ipsi episcopo restituere, confirmarunt. Sed ipsi ad consuete fraudis astutias se uertentes, cum eodem episcopo pariter uenerabilis  fratris nostri episcopi et dilecti filii archidiaconi Daualiensis arbitrio se taliter, sicut ex eorum litteris accepimus, commiserunt quod nisi uidelicet infra festum Pentecostes proximo tunc futurum prolatum ab eis arbitrium obseruarent, et ducentarum marcarum penam que in compromisso statuta fuerat soluerent, et excommunicationis predicte uinculo tenerentur. Implorantibus demum ipsis fratribus a prefato Neopatrensi et suis coniudicibus se absolui, ac promittentibus prestito iuramento quod usque ad festum Pentecostes quod tunc proximo sequebatur possessiones Cardicensis ecclesie restituerent uniuersas, alioquin date sententie subiacerent, ipsi absoluentes eosdem, eis ante iuramenti  prestationem in expensis factis ab eodem episcopo condemnatis firmiter iniunxerunt ut fructus ab ipsius episcopi promotione perceptos ei restituere integre procurarent.

Qui iuramenti religione contempta, non solum dictas possessiones restituere noluerunt, uerum etiam excommunicationis sententiam, in quam eos conditio premissa reduxit, penitus contemnentes, a diuinorum celebrationibus hactenus non cessarunt. Accedentes igitur ad locum personaliter ipsi arbitri, sicut nobis eorum littere reserarunt, taliter sunt utriusque partis intellectis rationibus arbitrati quod tertiam partem castri Cardicensis cum libero introitu  et exitu suo, prout in instrumento confecto exinde continetur, episcopo adiudicarunt eidem; ita quod ipsi fratres totum castrum perficere, munire ac tueri amodo suis sumptibus tenerentur, usum aque cisterne consistentis ibidem communem episcopo et fratribus decernentes. Ecclesiam uero castri eiusdem, cum territorio circa se certis finibus intercluso, eidem episcopo per arbitrium concesserunt. Et cognito per testes idoneos quod domus de Armiro, que ualestino dicitur, fuerat abbatia, ipsam sine crustica adiudicauerunt eidem episcopo perpetuo possidendam, mandantes ut ipsius episcopi homines, cum rebus ablatis eisdem, ei sine difficultate qualibet redderentur, et iniungentes insuper quod duo molendina cum perceptis ex eis medio tempore  fructibus et quingentas libras purgati bombasii restituerent ipsi episcopo, cum quorumdam fructuum quantitate. In fructibus quoque, quos de terra ipsius episcopi a promotionis sue tempore per indigenas loci iuratos fratres ipsos percepisse constabat, et in expensis quas eorum faciente malitia idem episcopus in eundo et redeundo a sede apostolica fuerat subire coactus, fratres condemnantes eosdem, de medietate usque ad festum Pentecostes proximo tunc futurum, et de residuo usque ab subsequens festum Assumptionis beate uirginis a fratribus ipsi episcopo decreuerunt. Ex huius ergo prolatione arbitrii moti plurimum fratres ipsi, alterum arbitrorum, episcopum scilicet, interficere sunt conati; alteri uero ad partes eorum ad pronuntiandum arbitrium  accedenti, quia reprehendit eosdem ex eo quod sepefato Cardicensi, qui ad suam iustitiam prosequendam in festo Pentecostes ad locum accesserat, mortis insidias prepararunt, grauibus premissis contumeliis sunt carceris angustiam comminati. Ceterum, cum demum ipsi iudices ad episcopi clamores ipsius ad locum personaliter accedentes, ipsum in possessionem quorumdam casalium, possessionum, hominum et decimarum, que per depositiones plurium fide dignorum testium pertinere constabat ad Cardicensem ecclesiam, induxissent, fratres predicti non solum ea in quorum possessionem idem episcopus per eosdem delegatos inductus exstitit tenuerunt, uerum etiam quibusdam aliis  possessionibus et rebus ecclesie Cardicensis, quarum ipse pacifica possessione gaudebat, per uiolentiam spoliarunt, insurgentes cum armatorum multitudine in delegatos eosdem et ad internecionem eorum tam Latinorum quam Grecorum populum concitantes.

Qui cum postmodum elapso mense et amplius eumdem episcopum ad nostram audientiam appellassent, sue appellationi terminum prefigentes, ipse episcopus nostro se curauit conspectui presentare; sed ipsi Hospitalarii nec uenerunt, nec miserunt aliquem responsalem. Propter quod idem episcopus, preter alia, passus est damna plurima et expensas. Cum igitur sepefatus episcopus, qui pro ecclesie sue iure tuendo captiones, spoliationes, alia quoque  grauia pericula terra et mari sepius est perpessus, iam non possit ulterius, exhaustus rebus et affectus angustiis, laborare, presertim cum quoties nouos preceptores ad partes illas contingit accedere, toties ipsius angustie innouentur, nobis humiliter supplicauit ut eius laboribus et periculis finem imponere dignaremur. Quocirca fraternitati uestre per apostolica scripta precipiendo mandamus quatenus predictum episcopum in possessionem rerum petitarum causa rei seruande auctoritate apostolica inducatis, et inductum tueri per districtionem ecclesiasticam firmiter procuretis, et dictos fratres ad penam ducentarum marcarum in compromisso statutam eidem episcopo persoluendam per censuram canonicam compellentes, eosdem sicut excommunicatos  faciatis ab omnibus arctius euitari, et ne illi qui talia presumpserunt, de sua ualeant malitia gloriari, ipsos ad satisfaciendum nobis de contemptu cum uestrarum testimonio litterarum ad nostram presentiam dirigatis, contradictores, si qui fuerint, per excommunicationis sententiam compescendo. Sublato in omnibus supradictis omni subterfugio appellandi. Quod si non omnes, etc., duo uestrum ea nichilominus exsequantur.

Datum Laterani, uIII Kal. Iunii, pontificatus nostri anno decimo quinto.



LXX. ABBATI ET FRATRIBUS DE LOCEDIO. Restituitur eis quedam possessio. 

 Dilectus filius nobilis uir W. marchio Montisferrati sua nobis insinuatione monstrauit quod clare memorie pater eius, dum adhuc uiueret, monasterio uestro cenobium de Curhiat, quod erat in regno suo prope Thessalonicam constitutum, cum assensu bone memorie Soffridi tituli Sancte Praxedis presbyteri cardinalis, tunc apostolice sedis legati, quantum in eo fuit, pro suorum concessit remedio peccatorum: quod etiam idem cardinalis prout potuit confirmauit. Postmodum autem dilecto filio fratre Rog. monacho uestro cum quibusdam aliis fratribus suis illud uice Locediensis monasterii possidente, carissimus in Christo filius noster Constantinopolitanus imperator illustris predictos fratres de  monasterio ipso uiolenter eiecit. Quia uero dissolui nolumus nec debemus quod in fauorem religionis factum est intuitu pietatis, uenerabilibus fratribus nostris Philippensi et de Serra archiepiscopis nostris damus litteris in mandatis quatenus monasterium ipsum uobis restituere obstaculo appellationis sublato procurent, contradictores censura ecclesiastica compescendo. Nos enim uolentes ut ordinis Cisterciensis religio, que tanquam uitis abundans palmites suos longe lateque diffudit, et uelut lucerna non absconsa sub modio perlucide radios claritatis ostendit, in Romanie partibus propagetur, ut oues que de nouo sunt in unum reducte, patrem qui est in celis glorificent, cum Latinos uiderint sanctioris uite propositum elegisse, statuimus quod per uos in  dicto monasterio de cetero seruentur Cisterciensis ordinis instituta, ut temporibus nostris melius in partibus illis religio Christiana proficiat, et instituta regularia per uos de die in diem et propagentur fortius et amplius conualescant. Decernimus ergo ut nulli omnino hominum, etc., usque incursurum.

Datum Laterani, uIII Kal. Iunii, pontificatus nostri anno decimo quinto.

Scriptum est in eumdem modum Philippensi et Sarrensi archiepiscopis. Dilectus filius nobilis uir W. marchio Montisferrati, etc., usque intuitu pietatis, fraternitati uestre per apostolica scripta mandamus quatenus monasterium ipsum fratribus de Locedio, sublato cuiuslibet appellationis obstaculo, restituere procuretis, contradictores censura ecclesiastica  compescendo. Nos enim uolentes, etc., usque amplius conualescant.

In eumdem fere modum scriptum est super hoc imperatori Constantinopolitano illustri. Dilectus filius nobilis uir W. marchio Montisferrati, etc., usque intuitu pietatis, serenitatem tuam rogamus atque monemus, per apostolica tibi scripta mandantes quatenus dictos fratres super dicto monasterio non molestes, sed eos habens propensius commendatos, a malefactorum incursibus protegas et defendas. Nos enim uolentes, etc., usque amplius conualescant.



LXXI. NOBILI uIRO GAUFRIDO DE uILLA ARDUINI PRINCIPI ACHAIAE. Eiusdem argumenti cum epistola 69. 


Cum plerunque expediat ut mandati ecclesiastici contemptores ad obseruandum quod ecclesiastica censura decreuit temporalis terrore gladii compellantur, nobilitatem tuam rogandam duximus atque monendam quod, cum nos uenerabilem fratrem nostrum Cardicensem episcopum in possessionem rerum illarum, de quibus inter ipsum ex parte una et fratres Hospitalis Ierosolymitani ex altera questio uertebatur, mandamus induci, eum in eadem possessione manuteneas et tuearis inductum, non permittens ipsum super eadem possessione a dictis fratribus uel aliis molestari.

 Datum Laterani, uIII Kal. Iunii, pontificatus nostri anno Xu.

In eumdem modum scriptum est nobili uiro comiti Bertholdo. Cum plerumque, etc., usque molestari.

In eumdem modum scriptum est illustri Constantinopolitano imperatori. Cum ad uindictam malefactorum, laudem uero bonorum, gladium susceperis baiulandum, et plerumque expediat ut mandati ecclesiastici contemptores, etc., usque compellantur, serenitatem tuam rogandam duximus atque monendam quatenus cum nos uenerabilem fratrem nostrum Cardicensem episcopum, etc., usque molestari.



LXXII. ARCHIEPISCOPO LARISSENO. Ecclesia Dimitriac. commendatur episcopo Cardicensi. 


uenerabilis frater noster Cardicensis episcopus proposuit coram nobis quod tu ad mandatum nostrum Dimitriacensem Ecclesiam cum suis pertinentiis eidem multam inopiam patienti liberaliter contulisti. uolentes igitur factum tuum per te ipsum fortius stabiliri, fraternitati tue per apostolica scripta precipiendo mandamus quatenus quod per te auctoritate nostra prouide noscitur esse factum, firmiter facias obseruari.

Datum Laterani, uIII Kal. Iunii, pontificatus nostri anno decimo quinto.



LXXIII. ARCHIEPISCOPO LARISSENO, ET EPISCOPO SITHONIENSI, ET ARCHIDIACONO CERMOPILENSI. Aduersus archiepiscopum Patracensem. 


uenerabilis frater noster Cardicensis episcopus proposuit coram nobis quod, cum pro uenerabili fratre nostro Patracensi archiepiscopo ad sedem apostolicam laborando graues labores subierit et expensas, idem archiepiscopus recompensare sibi pro laboribus et expensis quas subiit contradicit, contra iuramentum prestitum ueniendo. Ideoque discretioni uestre per apostolica scripta mandamus quatenus partibus conuocatis audiatis causam, et appellatione  postposita fine canonico terminetis, facientes quod decreueritis per censuram ecclesiasticam firmiter obseruari. Testes autem, etc., usque testimonium perhibere. Quod si non omnes, etc., duo uestrum, etc.

Datum Laterani uIII Kalend. Iunii, pontificatus nostri anno decimo quinto.



LXXIu. ILLUSTRI CONSTANTINOPOLITANO IMPERATORI. Ne foueat excommunicatos. 

Honori tue celsitudinis non credimus expedire ut qui suis excessibus prouocant iram Dei, sustinentes excommunicationis sententiam in se ferri, sub imperiali gratia foueantur; quia cum in eos quos ecclesiastica  censura non corrigit secularis sit gladius exerendus, si eos quos Ecclesia persequitur confoueres, institutionibus diuinis contrarius uidereris. Cum igitur, sicut accepimus, in Constantinopolitano imperio nonnulli consistant qui ex Ecclesiarum destructionibus ac aliis excessibus excommunicationis sententiam incurrerunt, quos mentis cecitate correptos resipiscere contemnentes debes, tanquam princeps catholicus, a pertinaci proposito temporalis terrore gladii reuocare, celsitudinem tuam rogandam duximus et monendam quatenus huiusmodi homines non foueas uel sustineas, sed corrigas et compescas tanquam salutis proprie contemptores, ipsos ad mandatum Ecclesie minis et terroribus, monitione non proficiente, reducens.

 Datum Laterani, X Kal. Iunii, pontificatus nostri anno decimo quinto.



LXXu. ARCHIEPISCOPO THESSALONICENSI, ET CARDICENSI ET SITHONIENSI EPISCOPIS. De restituendis abbatiis et aliis. 

 Sicut uenerabiles fratres nostri Philippensis, Sarrensis, Thessalonicensis, Larissensis, Atheniensis, Corinthiensis, et Patracensis archiepiscopi et eorum suffraganei sua nobis relatione monstrarunt, cum uenerabilibus fratribus nostris Thebano et Neopatrensi archiepiscopis et dilecto filio Nazarocensi electo dederimus in mandatis ut detentores  abbatiarum, monasteriorum, ecclesiarum, decimarum, et aliarum possessionum pertinentium ad eosdem, tam Latinos quam Grecos, qui ius in eis habere se asserunt patronatus, ad restitutionem dictarum rerum monitione premissa per censuram ecclesiasticam appellatione remota compellere procurarent et facerent ipsos, humano timore postposito, ab huiusmodi presumptione cessare, prefati archiepiscopi et electus mandatum apostolicum exsequi non curarunt in eorumdem preiudicium et grauamen. uolentes igitur id per uestram sollicitudinem exsecutioni mandari, discretioni uestre per apostolica scripta precipiendo mandamus quatenus premissa secundum formam prioris mandati nostri taliter exsequi procuretis quod iam dicti archiepiscopi et  eorum suffraganei super his non cogantur amplius laborare, et uos de uirtute obedientie possitis non immerito commendari. Quod si non omnes, etc., duo uestrum ea, etc.

Datum Laterani, X Kal. Iunii, pontificatus nostri anno decimo quinto.



LXXuI. CARDICENSI ET SITHONIENSI EPISCOPIS ET ARCHIDIACONO DAuALIENSI. De libertate testandi in fauorem Ecclesiarum. 

 Ad nostram noueritis audientiam peruenisse quod carissimus in Christo filius noster Henricus  Constantinopolitanus imperator illustris constitutionem suis baronibus edidit que uergit in periculum animarum, et est contraria prorsus ecclesiastice libertati, uidelicet ut nullus possit de suis possessionibus in uita uel ultimo testamento aliquid ecclesiis elargiri. Cum igitur constitutio huiusmodi tam diuinis quam humanis sit legibus inimica, discretioni uestre per apostolica scripta mandamus quatenus ipsam auctoritate nostra decernatis friuolam et inanem et penitus non seruandam.

Datum Laterani, X Kal. Iunii, pontificatus nostri anno decimo quinto.



LXXuII ARCHIEPISCOPO THEBANO, ET DAuALIENSI ET ZARATONIENSI EPISCOPIS. De thesauro Ecclesie Corinthiensis. 


uenerabilis frater noster Corinthiensis archiepiscopus proposuit coram nobis quod, cum nobilis uir Theodorus Grecus quondam dominus Corinthi, de proditione conuictus, castrum de Argos nuper tradiderit, quod tenebat, thesaurus Corinthiensis Ecclesie, quem illuc idem Grecus detulerat, est inuentus ibidem; quem nobiles uiri Gaufridus princeps Achaie, Odo de Rocca, et quidam alii Latini Thebane et Corinthiensis diecesum in proprie salutis  dispendium detinentes, eidem Ecclesie restituere contradicunt. Ideoque fraternitati uestre per apostolica scripta mandamus quatenus nobiles supradictos et alios, ut thesaurum ipsum Ecclesie restituant antedicte, monitione premissa per censuram ecclesiasticam, sicut iustum fuerit, appellatione remota cogatis. Testes autem, etc., usque testimonium perhibere. Quod si non omnes, etc., duo uestrum ea, etc.

Datum Laterani, uIII Kal. Iunii, pontificatus nostri anno decimo quinto.



LXXuIII. EPISCOPO, DECANO ET ARCHIDIACONO DAuALIENSIBUS. Ut de pecunia episcopo credita cognoscant. 


Dilectus filius N. canonicus Dominici sepulcri Ierosolymitani, prior Sancti Demetrii Thessalonicensis, sua nobis exposuit questione quod, cum bone memorie Thebano archiepiscopo quamdam summam pecunie mutuo concessisset, ac per ipsum duo nobis exameta census nomine destinasset, credita sibi quadam summa pecunie pro suis agendis apud sedem apostolicam promouendis, quia dictus archiepiscopus interim subtractus est ab hac luce, sibi de predictis non exstitit satisfactum. Propter quod nobis fuit supplicatum humiliter ab eodem ut uenerabilem fratrem nostrum successorem ipsius ad horum redditionem mandaremus apostolicis litteris compelli. Ideoque discretioni uestre per apostolica scripta  mandamus quatenus uocatis ad presentiam uestram quos propter hoc uideritis euocandos, et inquisita diligentius ueritate, quod iustum fuerit appellatione remota usuris cessantibus statuatis, facientes quod decreueritis per censuram ecclesiasticam firmiter obseruari. Testes autem, etc., usque perhibere testimonium ueritati. Quod si non omnes, etc., tu, frater episcope, cum eorum altero, etc.

Datum Laterani, IX Kal. Iunii, pontificatus nostri anno decimo quinto.



LXXIX. AMATAE ABBATISSAE MONASTERII SANCTAE MARIAE ET SANCTORUM MATTHAEI APOSTOLI ET ANTONII IN LOCO QUI DICITUR FONSADLUMUM IN ESCULANA DIeCESI CONSTITUTI, EIUSQUE SORORIBUS TAM PRAESENTIBUS QUAM FUTURIS REGULAREM uITAM PROFESSIS IN PERPETUUM. De confirmatione priuilegiorum. 


Prudentibus uirginibus, etc., usque sacre religionis eneruet. Eapropter, dilecte in Christo filie, uestris iustis postulationibus clementer annuimus, et prefatum monasterium Sancte Dei genitricis et uirginis Marie et Sanctorum Matthei apostoli et Antonii, in quo diuino estis obsequio, etc., usque  communimus. In primis siquidem statuentes ut ordo monasticus, qui secundum Deum et beati Benedicti regulam atque institutionem Cisterciensium fratrum in eodem monasterio, etc., usque inuiolabiliter obseruetur. Preterea quascunque possessiones, quecunque bona, etc., usque illibata permaneant; in quibus hec, etc., usque uocabulis: Locum ipsum in quo prefatum monasterium situm est cum omnibus pertinentiis suis, uineam et hortum de Fonte ulmi, uineam de colle super prata, beneficium et totum tenimentum quod fuit filiorum Petri Actonis Massonis, in Toleniaco molendinum in loco qui dicitur Beblum, uineam et terram que fuit de beneficio Benedicti Tiniosi, medietatem totius  tenimenti quod olim fuit Deuteguardi Ardengi cum domibus et hominibus et aliis pertinentiis suis, campum de Panicale cum uinea et terra in predicto loco Toleniaco, terram que iacet in pertinentiis de Octauo, campum de Murro, terram de Cantalupo, uineam que fuit Raynaldi Leonis in colle de ulmo. In pertinentiis mercati, et infra ciuitatem Esculanam in Truuo, domum que fuit eiusdem Raynaldi, terram que fuit uinciguerre Aque uiue, et terram de colle Tuccini. In ualle Truncti duas grangias cum omnibus pertinentiis et appendiciis suis; ecclesiam Sancti Petri in Caprano, cum decimis, possessionibus, tenimentis et omnibus rationibus pertinentibus ad eamdem, quam idem monasterium antequam Cisterciensis ordinis instituta susciperet  possidebat, cum pratis, uineis, terris nemoribus, usuagiis et pascuis in bosco et plano, in aquis et molendinis, in uiis et semitis, et omnibus aliis libertatibus et immunitatibus suis. Sane laborum uestrorum quos propriis manibus, etc., usque extorquere presumat. Ad hec, personas liberas et absolutas e seculo fugientes liceat uobis in monasterio uestro ad conuersionem recipere et eas absque contradictione aliqua retinere. Prohibemus insuper ut nulli sororum uestrarum, etc., usque nullus audeat retinere. Illud districtius inhibentes ne terras seu quodlibet beneficium, etc., usque eas irritas esse censemus. Insuper auctoritate apostolica inhibemus  ne ullus episcopus, etc., usque se aliquatenus intromittat. Si uero episcopus in cuius parochia, etc., usque uobis conferre renuerit, licitum sit uobis omnia ab alio episcopo percipere que a uestro fuerint indebite denegata. Pro consecrationibus uero altarium, etc., usque propriis episcopis in posterum generetur. Quia uero interdum proprii episcopi copiam non habetis, etc., usque recipere ualeatis. Porro si episcopi uel alii ecclesiarum rectores, etc., usque indulta prolatam duximus irritandam; nec littere ille firmitatem habeant, etc., usque constiterint impetrari. Preterea cum commune interdictum terre fuerit, etc., usque diuina officia celebrare. Paci quoque et tranquillitati, etc., usque audeat exercere. Preterea omnes libertates, etc.,  usque et presentis scripti priuilegio communimus. Decernimus ergo ut nulli omnino hominum, etc., usque usibus omnimodis profutura, salua sedis apostolice auctoritate et in predicta ecclesia Sancti Petri in Caprano diecesani episcopi canonica iustitia. Si qua igitur in futurum, etc., usque districte subiaceat ultioni. Cunctis autem eidem loco, etc., usque premia eterne pacis inueniant. Amen.

Datum Laterani per manum Ioannis Sancte Marie in Cosmidin diaconi cardinalis, S. R. E. cancellarii, uII Kal. Iunii, indictione Xu, Incarnationis Dominice anno 1212, pontificatus uero domini Innocentii pape III anno decimo quinto.



LXXX. THESSALONICENSI ET PHILIPPENSI ARCHIEPISCOPIS, ET EPISCOPO SITHONIENSI. Eiusdem argumenti cum epistola 69. 


uenerabilis frater noster Cardicensis episcopus nobis humiliter supplicauit ut, cum fratres hospitalis Ierosolymitani, qui eum super causa que inter ipsos et eumdem episcopum uertebatur ad nostram audientiam appellarunt, nec uenerint, nec miserint aliquem ad appellationem interpositam prosequendam, ipso episcopo apud nos diutius post prefixum terminum exspectante, sibi de damnis et expensis quas ex ipsius prosecutione appellationis incurrit satisfieri faceremus. Ideoque fraternitati uestre per apostolica scripta mandamus quatenus uocatis  qui fuerint euocandi, et auditis hinc inde propositis, quod iustum fuerit appellatione postposita statuatis, facientes quod decreueritis per censuram ecclesiasticam firmiter obseruari. Quod si non omnes, etc., duo uestrum, etc.

Datum Laterani, uII Kal. Iunii, pontificatus nostri anno decimo quinto.



LXXXI. ABBATI SANCTI PAULI. De diuisione parochiarum. 

 Cum Lateranensem et sanctorum quatuor Coronatorum Ecclesiarum parochias certis duxerimus  limitibus terminandas, et ecclesia Sancti Nicolai de Formis, que ad monasterium tuum spectat, inter hos limites parochiam possidere dicatur, auctoritate presentium declaramus quod per limitationem huiusmodi nullum eidem ecclesie in sua parochia uolumus preiudicium generari; quia res inter alios acta preiudicare non debet aliis secundum legitimas sanctiones.

Datum Laterani, uIII Kal. Iunii, pontificatus nostri anno decimo quinto.



LXXXII. HELENENSI EPISCOPO. De negotio Durandi de Osca et sociorum. 

 Dilectus filius Durandus de Osca in nostra  presentia constitutus et D. de Naiaco et Guillelmus Sancti Antonini et alii pauperes catholici suis nobis litteris intimarunt quod ad exhortationem eorum nonnulli tue diecesis de suis excessibus penitentiam agere cupientes, post confessionem peccatorum suorum, pro posse suo proposuerunt restituere quidquid possident minus iuste nec non male quelibet acquisita, non habendo proprium, sed omnia in communi, et nemini malum de cetero inferentes, castitatem seu uirginitatem obseruare promittunt, a mendacio et iuramento illicito abstinendo, tunicis quoque albis uel griseis uti proponunt sub disciplina et uisitatione catholicorum pauperum permansuri; in fulcris autem, nisi eos ad id infirmitas cegerit, non cubabunt; et a festo Sanctorum Omnium usque  ad Natiuitatem Dominicam ieiunantes in qualibet sexta feria, nisi forte Natalem Domini aut Epiphaniam seu aliud festum habens uigiliam euenire contingat, a piscibus abstinebunt; secunda uero, quarta feria, et Sabbato, nisi Natalis Domini interuenerit, carnibus non uescentur, nec in Quadragesima ante Pascha comedent pisces, Dominicis diebus exceptis; octo diebus ante Pentecosten uacabunt ieiuniis, et alia ieiunia obseruabunt a sancta Romana Ecclesia instituta; singulis quoque diebus Dominicis exhortationis uerbum conuenient audituri, et septies orantes in die, quindecies Pater noster et Credo in Deum ac Miserere mei, Deus qui litterati fuerint decantabunt; et clerici, prout eis conuenit,  canonicas horas Domino Deo soluent. Et quoniam sex opera pietatis proficiunt ad salutem, proposuerunt pro Deo pauperibus deseruire; quorum quidam in hereditate propria uult domum construere, in qua ex parte una uiris, et ex alia mulieribus religiosis mansio competens habeatur, et iuxta illam sit nichilominus xenodochium, in quo reficiantur fessi et pauperes recreentur, iuuentur infirmi, et nutriantur infantes a matribus derelicti, et mulieres pauperes laborantes in partu, donec abire ualeant, sustententur in eo, ac iuxta possibilitatem domus ipsius adueniente hieme prebeantur pauperibus indumenta; pannos quoque ad quinquaginta  lectos de suis iustis rebus ministrabit ibidem, et Ecclesiam, ubi fratres domus ipsius possint audire diuina, in honore Dei genitricis Marie iuxta domum ipsam construi faciet, que in signum subiectionis apostolice sedi reddet unum Bisantium annuatim. Unde nobis humiliter supplicarunt ut exsequendi predicta licentiam eis concedere dignaremur. Nos igitur attendentes quod hec omnia sunt in se bona, fraternitati tue per apostolica scripta mandamus quatenus, cum loci diecesanus existas, cognita plenius ueritate, si ea emanare cognoueris de fonte catholice puritatis, ipsis assensum super his auctoritate nostra prebeas et fauorem; prouiso prudenter ut quod de uerbo exhortationis singulis diebus Dominicis audiendo predicitur, taliter et a  talibus fiat quod derogari non possit fidei orthodoxe seu canonice discipline; adhibita nichilominus prudenti cautela inter uiros et mulieres de quibus mentio est premissa, ut utrorumque ad alteros accessus haberi nequeat illicitus uel suspectus. Illudque diligenter obserua, quod memorati uiri dicuntur sub disciplina et uisitatione catholicorum pauperum permansuri, ut huiusmodi disciplina et uisitatio sane doctrine conueniant et ecclesiastice honestati.

Datum Laterani uII Kal. Iunii, pontificatus nostri anno decimo quinto.



LXXXIII. EPISCOPO, ET ABBATI SANCTI uICTORIS, ET CANCELLARIO PARISIENSI. Scribitur pro comite Niuernensi. 


 Cum nuper uobis contra insolentiam nobilis uiri comitis Niuernensis uirziliacense monasterium opprimentis sub certa forma direxerimus scripta nostra, dilectus filius magister I. clericus, diligens et fidelis procurator ipsius, formam ipsam intelligens, graui fuit dolore turbatus, humiliter nobis supplicans, cautionem quam poterat offerendo, ut quod mandabamus in illis de inquisitione consanguinitatis inter eumdem comitem et comitissam auctoritate apostolica facienda, de litteris illis adimere dignaremur, promittens quod idem comes, uoluntate nostra plenius intellecta, cessabit ab indebita molestatione  monasterii memorati. Quocirca discretioni uestre per apostolica scripta mandamus quatenus, si nondum processistis ad inquisitionem huiusmodi faciendam, et ipse comes satisfecerit competenter, sufficienter cauendo quod a procurationis immoderantia, quam ad iustum reduci mandauimus moderamen, de cetero conquiescat, uos ad inquisitionem illam minime procedatis. Alioquin mandatum apostolicum exsequi procuretis prout uideritis expedire. Quod si non omnes, etc., tu ea, frater episcope, etc.

Datum Laterani, III Kalend. Iunii, pontificatus nostri anno decimo quinto



LXXXIu. EPISCOPO ARIMINENSI. Statuta Othonis decernuntur irrita. 


Cum ea omnia que Otho, non iam nominandus imperator, sed impius persecutor, contra clericos uel ecclesias statuit aut statuerit, denuntiauerimus irrita et inania, fraternitati tue per apostolica scripta mandamus quatenus, si quis concessione, sententia, priuilegio, uel mandato eiusdem Othonis uti uoluerit in preiudicium uel damnum ecclesie Rauennatis, tu ipsum ab huiusmodi presumptione per censuram ecclesiasticam appellatione remota compescas.

Datum Laterani, IX Kal. Iunii, pontificatus nostri  anno decimo quinto.



LXXXu. EIDEM. Eiusdem argumenti cum superiore. 

uenerabilis frater noster Liniensis  episcopus nobis significare curauit quod, cum O. dictus imperator propter latam in se a nobis excommunicationis sententiam quasdam terras et res alias Liniensis episcopatus comitibus et communi de castro Cario Liniensis diecesis concessisset, et secundum hoc priuilegium suum dedisset eisdem, ipsi comites et commune facientes Liniensem Ecclesiam super his per iudices suos sententialiter condemnari, res occuparunt  easdem, et distribuerunt pro uelle aliis possidendas in enorme sui et Liniensis Ecclesie detrimentum. Quocirca fraternitati tue per apostolica scripta mandamus quatenus quidquid occasione priuilegiorum predicti excommunicati noueris attentatum in preiudicium Ecclesie Liniensis, auctoritate apostolica sublato appellationis obstaculo non differas irritare, et ne dicti comes et commune priuilegiis ipsis utantur, eis firmiter inhibere procures, contradictores, si qui fuerint, uel rebelles per censuram ecclesiasticam appellatione postposita compescendo.

Datum Laterani, X Kal. Iunii, pontificatus nostri anno decimo quinto.



LXXXuI. PRIORI ET CAPITULO DOMINICI SEPULCRI IEROSOLYMITANI. Confirmatur quedam compositio. 


Cum a nobis petitur, etc., usque perducatur effectum. Eapropter, dilecti in Domino filii, uestris iustis precibus grato concurrentes assensu, compositionem inter uos ex una parte et uenerabilem fratrem nostrum Thessalonicensem archiepiscopum ex altera super ecclesia Sancti Demetrii Thessalonicensis amicabiliter initam, sicut sine prauitate prouide acta est et ab utraque parte sponte recepta, auctoritate apostolica confirmamus et presentis scripti patrocinio communimus. Ad maiorem autem cautelam,  litterarum tenorem quas idem archiepiscopus nobis transmisit de uerbo ad uerbum presenti pagine duximus inserendum. »Sanctissimo Patri et domino Innocentio Dei gratia sacrosancte et uniuersalis Ecclesie summo pontifici G. eiusdem patientia et uestra Thessalonicensis Ecclesie minister, licet indignus, seipsum ad pedes cum obedientia filiali. Cum propter schismaticam inobedientiam summi Regis uindicta terram Grecorum correctionis funiculo flagellasset, et ipsam de secreto atque inestimabili consilio suo ad manus reduxisset Latinorum, multi religiosi de diuersis partibus accedentes diuersa beneficia tam per dominos cardinales quam per principes et barones et alios fideles adepti sunt. Inter quos sacrosancti sepulcri canonici ecclesiam Sancti Demetrii  Thessalonicensis quoquo modo gauisi sunt adipisci, quam usque ad inthronizationem meam cum multis laboribus et, ut uerum fatear, illi terre multum necessarii possederunt. Sane quamuis predicta ecclesia Sancti Demetrii ad iurisdictionem meam pertinere noscatur, tamen ob reuerentiam Dominici sepulcri, ubi redemptio humani generis operata est, et ad cuius subuentionem crucesignatorum exercitus terram Romanie dicitur acquisisse, ne etiam dicti canonici sua spe et laboribus penitus fraudarentur, et ut omnis questio et controuersia, qualis inter me et ipsos super hoc exorta, que de facili ordine iudiciario non poterat tempore instanti propter cause perplexitatem diffiniri, per pacem et equitatem facilius sopiatur, presertim cum in sepedicta ecclesia tanti  martyris corpore decorata tam fauorabilis ecclesie canonici regulares honorificentius quam seculares ualeant deseruire, prudentum uirorum fretus consilio, uidelicet Ar. Cermopilensis episcopi Sarrensis postulati, W. Nazarocensis electi Philippensis postulati, et magistri R. Citrensis electi, mihi, quantum in me est, uisum est utile pariter et honestum ut memorati canonici Dominici sepulcri de uniuersis possessionibus, prouentibus, fructibus, redditibus, legatis et eleemosynis quocunque iusto modo ad dictam ecclesiam Sancti Demetrii pertinentibus, sicut per instrumenta uel per testes idoneos siue alio iusto modo probari legitime poterit, insuper de omnibus illis que aliquo tempore archiepiscopis  Thessalonicensibus nomine ecclesie predicti Sancti Demetrii collata fuerunt, uel in posterum conferentur, sicut, ut supra dictum est, legitime probari poterit, talem pro seruitio sepedicte ecclesie percipient portionem qualem canonici Sancte Sophie Thessalonicensis metropolis de possessionibus eiusdem percipient, cum eam contigerit ordinari. Domos siquidem quas clerici Sancti Demetrii tempore Grecorum intra Thessalonicam habebant, canonici Sancti sepulcri extra partem possidebunt; oblationes quoque manuales et quecunque eis legata fuerint nominatim, siue nomine Sancti sepulcri, similiter extra partem recipient. Ea uero que super tumbam Sancti Demetrii offerentur uel ecclesie eiusdem  nominatim legata fuerint, secundum supradictam diuisionem partientur. Adiuncto tantum, quod cum dicti canonici in ecclesia illa capellanos uel clericos pro tempore instituent, sub eadem fidei religione qua ipsis tenebuntur, eis iniungent quod nullatenus aliquibus in testamento uel alias persuadebunt ut ipsis canonicis magis quam ecclesie in preiudicium et damnum archiepiscopi debeant erogare. Expensis, quantum ad sarta tecta uel luminare ecclesie et iusta tumbe custodia, de communi pro rata faciendis. Preterea prior qui in ecclesia sepedicta Sancti Demetrii pro tempore a patriarcha Ierosolymitano et capitulo suo fuerit delegatus, mihi et successoribus meis canonice intrantibus obedientiam et reuerentiam  tenebitur exhibere. Matrici insuper Ecclesie Thessalonicensi et mihi meisque successoribus in dicta ecclesia omni iure et libertate nostra, sicut et in aliis ecclesiis eiusmodi, plenarie reseruatis, salua domini patriarche Ierosolymitani et capituli sui in omnibus obedientia in ipsum priorem et canonicos et alios religioso ibidem commorantes. Igitur cum ordinationes ecclesiarum que per inferiores prelatos fieri nequeunt, Ecclesie Romane, que disponente Domino, omnium Ecclesiarum mater est et magistra, debeant reseruari, dictam compositionem siue dispositionem, quam per me facere uel firmare non presumpsi, sanctitati uestre duxi transmittendam, paternitatem uestram flexis genibus mentis exorans attentius et obnixe quatenus causa Dei et  ob Dominici sepulcri reuerentiam et precum mearum interuentu. si sanctitati uestre competens et honestum uidebitur, ipsam auctoritate uestra facere uel inceptam perficere dignemini, et ut maiorem habeat firmitatem, eamdem auctoritate predicta roborantes.« Nulli ergo, etc., confirmationis, etc., usque contraire. Si quis autem, etc., usque incursurum.

Datum Laterani, uII Kalen. Iunii, pontificatus nostri anno decimo quinto.



LXXXuII. DECANO, THESAURARIO, ET MAGISTRO SCHOLARUM NIuERNENSIBUS. De procuratione que debetur pro uisitatione. 

 Significauit nobis uenerabilis frater noster Bituricensis  archiepiscopus quod, cum ex officii sui debito suam ducit prouinciam uisitandam, nonnulle ecclesie metropolitico sibi iure subiecte, procurationem debitam sibi denegant exhibere, hoc ad sue negationis defensionem tantummodo allegantes, quod non recordantur se procurationem huiusmodi eius predecessoribus exsoluisse, sed nec ab eis aliquando fuisse petitam  . Cum igitur contra procurationem que ratione uisitationis debetur prescribi non ualeat, quemadmodum nec contra uisitationem ipsam potest aliquo modo prescribi, etsi alius contra eum prescribere posset utramque, discretioni uestre per apostolica scripta mandamus quatenus rectores ecclesiarum ipsarum ut eidem archiepiscopo ipsas ex officio debito uisitanti procurationes  que sibi uisitationis ratione debentur exhibeant, nisi aliud rationabile obiectum fuerit et ostensum, monitione premissa per censuram ecclesiasticam appellatione remota cogatis. Quod si non omnes, etc., duo uestrum, etc.

Datum Laterani, uII Kal. Iunii, pontificatus nostri anno decimo quinto.



LXXXuIII. BITURICENSI ARCHIEPISCOPO. De congrua portione presbyterorum parochialium. 

Ad nostram noueris audientiam peruenisse quod patroni  parochialium ecclesiarum tue diecesis   tantum de prouentibus  sibi retinent earumdem quod sacerdotes ministrantes in eis non possunt de residuo sustentari. Propter quod nonnulle remanent pastoribus  destitute, eo quod non sunt qui curam uelint recipere  earumdem. Quocirca fraternitati tue per apostolica scripta mandamus quatenus patronos ecclesiarum ipsarum, ut de illarum prouentibus sacerdotibus in eisdem ministrantibus congruam prouisionem  assignent, moneas et inducas, ipsos ad id, si necesse fuerit, per censuram ecclesiasticam appellatione remota compellens; cum non ad opus patronorum  , sed ad opus potius seruientium in eisdem, fuerint ecclesiis redditus deputati.

Datum Laterani, XI Kal. Iunii, pontificatus nostri  anno decimo quinto.



LXXXIX. ABBATI DE MACENEIRA uISIENSIS DIeCESIS, CANTORI ET P. RODERICI CANONICO COLIMBRIENSIBUS. De remotione abbatis. 


Diligenter auditis et perspicaciter intellectis que coram nobis proposita sunt a partibus super intrusione prioris Sancti Petri Auriensis diecesis in monasterio Celle noue ac excommunicatione in ipsum a uenerabili fratre nostro episcopo Auriensi prolata, et delegatorum processu, qui eumdem electum remouerunt a monasterio Celle noue, ac prescriptam excommunicationis sententiam confirmarunt, pensatis nichilominus natura et qualitate negotii, quibus potius duximus inherendum, ipsorum  delegatorum sententiam ratam habentes, per apostolica uobis scripta mandamus quatenus eam auctoritate nostra faciatis inuiolabiliter obseruari; contradictores, si qui fuerint, per censuram ecclesiasticam appellatione postposita compescendo. Quod si non omnes, etc. tu, frater episcope, cum eorum altero, etc.

Datum Laterani, u Kalen. Iunii, pontificatus nostri anno decimo quinto.



XC. MASSILIENSI EPISCOPO. De negotio Durandi de Olca et sociorum. 

 Cum dilectus filius Durandus de Osca acolytnus  et socii sui a secta Waldensium per nos reconciliati sint ecclesiastice unitati, fraternitati tue per apostolica scripta mandamus quatenus ipsos infra catholicum gregem admittens, et benigne pertractans, ob notam quam de pristina conuersatione contraxerant non permittas eos a quoquam temere molestari; sed ab omni eos infamia et scandalo seruans immunes, tam ex litteris testimonialibus quam aliis adminiculis iosos misericorditer adiuues propter Deum.

Datum Laterani, III Kal. Iunii, pontificatus nostri anno decimo quinto.

In eumdem modum scriptum est Barchinonensi episcopo. Cum dilectus filius Durandus de Osca, etc., usque propter Deum.

 In eumdem modum scriptum est Oscensi episcopo. Cum dilectus filius, etc., usque propter Deum.



XCI. DURANDO DE OSCA ET DURANDO DE NAIACO. Super eodem. 

Cum quidam de fratribus uestris reconciliati ecclesiastice unitati, sicut nostris est auribus intimatum, interdum delinquant et uacent operibus inhonestis, discretioni uestre, de qua firmam fiduciam obtinemus, per apostolica scripta mandamus quatenus cum ipsos contingit excedere, id loci episcopo  nuntietis, et de consensu et auctoritate ipsius delinquentium excessus salubriter appellatione postposita corrigatis. Quod si non ambo, etc., alter uestrum ea nichilominus exsequatur.

Datum Laterani, Iu Kal. Iunii, pontificatus nostri anno decimo quinto.



XCII. ILLUSTRI REGI ARAGONENSI. De eodem. 

Ut illi complaceas in cuius miseratione regni gubernacula suscepisti, te conuenit confouere humiles et deuotos, et excessus corrigere delinquentium. Inde est quod serenitatem tuam rogamus atque monemus quatenus pauperes catholicos et hospites  eorumdem in orthodoxa fide ac pia operatione manentes non permittas a quoquam temere opprimi uel a iustitiariis tuis iniuste grauari.

Datum Laterani, u Kal. Iunii, pontificatus nostri anno decimo quinto.



XCIII. NARBONENSI ARCHIEPISCOPO ET EPISCOPO UTICENSI APOSTOLICAE SEDIS LEGATIS. Super eodem. 

Cum catholici pauperes Durandus de Osca, Durandus de Naiaco, Guillelmus Sancti Antonini, et socii sui reconciliati ecclesiastice unitati, quasi noua planta sint benigne fouendi, per apostolica  uobis scripta mandamus quatenus uos eis in fide catholica et pia operatione manentibus exhibeatis fauorabiles et benignos, et non permittentes eosdem a quoquam indebite molestari, in litteris testimonialibus et aliis adminiculis ipsos propter Deum misericorditer adiuuetis.

Datum Laterani, Iu Kal. Iunii, pontificatus nostri anno decimo quinto.



XCIu. IANUENSI ARCHIEPISCOPO ET SUFFRAGANEIS EIUS. Super eodem. 

Cum talis esse debeat ars eorum quibus regende anime committuntur ut non solum a Dominico grege subductas sollicitudine pastorali reducere, uerum  etiam reductas ad ipsum paterna in eo studeant mansuetudine confouere, procul dubio nobis et uobis est sollicite prouidendum ut dilecti filii Durandus de Osca et Guillelmus de Sancto Antonino cum sociis suis reconciliatis ecclesiastice unitati taliter foueantur in ipso quod, cum ipsi se letabuntur ibidem inuenire fauorem sperate dulcedinis, alii eorum inducantur exemplo errorem sue deserere cecitatis. Quapropter fraternitatem uestram monemus attentius et hortamur, per apostolica uobis scripta precipiendo mandantes quatenus ipsos procedentes secundum Deum caritatiue tractetis, nec permittatis  eos aut illos qui suum ipsis intuitu caritatis impenderint beneficium in uestris diecesibus constitutos huius occasionis pretextu a quoquam temere molestari, contradictores censura ecclesiastica appellatione postposita compescendo. Quod si non omnes, etc., singuli uestrum in diecesi sua ea nichilominus exsequantur.

Datum Laterani, II Kal. Iunii, pontificatus nostri anno decimo quinto.



XCu. SANCTI MARTINI CANONICENSIS [leg. CANIGONEN.] ET SANCTAE MARIAE ELECTENSIS ABBATIBUS, ET W. DECANO IN CONFLUENTI, NARBONENSIS ET HELENENSIS DIeCESUM. De decimis tribuendis hospitali. 

 Ad nostram noueritis audientiam peruenisse quod B. miles decimas quasdam, quas progenitores ac ipse hactenus ab abbate Sancti Genesii tenuerunt, hospitali quod ad sustentationem infirmorum pauperum edificare proposuit desiderat assignare, si nostre sederit beneplacito uoluntatis. Quocirca discretioni uestre per apostolica scripta mandamus quatenus dictum militem, ut decimas ipsas ecclesiis illis ad quas noscuntur pertinere resignet, moneatis prudenter et efficaciter inducatis; quod si ad id induci non poterit, et abbatis predicti et diecesan episcopi super hoc assensum quiuerit obtinere ut eas conferat hospitali prefato, auctoritate nostra concedatis eidem liberam facultatem. Quod si non omnes, etc., duo uestrum ea, etc.

 Datum Laterani, Iu Kalen. Iunii, pontificatus nostri anno decimo quinto.



XCuI. DURANDO DE OSCA, ET DURANDO DE NAIACO, GUILLELMO SANCTI ANTONINI, IO. NARBONENSI, ET B. BITERRENSI, ET ALIIS PAUPERIBUS CATHOLICIS. Recipiuntur sub protectione sedis apostolice. 

Cum a nobis petitur, etc., usque perducatur effectum. Eapropter, dilecti in Domino filii, uestris iustis postulationibus, etc., usque assensu, personas uestras et specialium amicorum uestrorum in fide catholica et pia operatione manentes ac res eorum sub beati Petri et nostra protectione suscipimus et  presentis scripti patrocinio communimus. Nulli ergo, etc., protectionis, etc., usque incursurum.

Datum Laterani, Iu Kal. Iunii, pontificatus nostri anno decimo quinto.



XCuII. EPISCOPO ET CAPITULO PETRAGORICENSI. Ut I. de ueteri Morolio in canonicum recipiant. 

Si circumspectius curaretis aduertere quantum sit obedientie bonum, quantumue ipsius contrarium detestandum, utpote idololatrie sceleri comparatum, mandatum nostrum forsitan citius studeretis effectui mancipare, ut exuto ueteri homine, uos in illius transformaretis imaginem qui usque ad mortem factus est obediens Deo Patri, nec uos excusaretis  exceptionibus friuolis in eiusdem elusionem mandati. Sane cum pro dilecto filio magistro I. de ueteri Morolio, qui diu cancellarie nostre seruitio laudabiliter insudauit, et laborauit multoties pro Ecclesie uestre negotiis promouendis, uobis direxerimus scripta nostra, ut ob reuerentiam apostolice sedis et nostram ipsum in canonicum reciperetis et fratrem, sibi stallum in choro et locum in capitulo assignantes, uos mandatum nostrum surdis auribus transeuntes, sicut dilecti filii prior Grandimontensis et G. archidiaconus et S. Mauricii canonicus Lemouicenses, quos eidem concessimus monitores, per suas nobis litteras intimarunt, quanquam uos monuerint diligenter, id efficere non curastis, per uestras litteras allegantes tenuitatem  reddituum et canonicorum numerum competentem et de mandato nostro quosdam alios suscepisse ac prenominatum magistrum in diecesi uestra redditus alios obtinere, proponendo quod ad recipiendum eumdem uos nullatenus cogeremus si hec ad nostram notitiam peruenissent, licet monitores prefati de plurium assertione didicerint quod in Ecclesia uestra canonicorum numerus non excesserat, quin potius alios proposueratis recipere in canonicos et in fratres, et prefatus magister redditus sufficientes non habeat, et ipsius obsequium ecclesie uestre possit existere fructuosum. Nolentes igitur exceptionibus friuolis mandatum nostrum eludi, uniuersitati uestre per apostolica scripta mandamus atque precipimus quatenus eumdem magistrum  iuxta mandati nostri tenorem in fratrem et canonicum Ecclesie uestre liberaliter admittatis. Alioquin, cum sagitta Ionathe non debeat redire retrorsum, sed dirigi potius in directum, uenerabili fratri nostro episcopo et dilectis filiis . . . subdiacono nostro, archidiacono Xanctonensi et priori Sulbisiensi Xanctonensis diecesis damus nostris litteris in preceptis ut uos ad id, nisi aliquod rationabile obiectum fuerit et ostensum quare id fieri non debeat uel non possit, per censuram ecclesiasticam appellatione remota compellant.

Datum Laterani, uII Kal. Iunii, pontificatus nostri anno decimo quinto.

In eumdem fere modum scriptum est super hoc  eisdem.



XCuIII. LANDON. COLLIS DE MEDIO ET G. FILIO EIUS. Profertur sententia pro eis. 

Cum inter uos et nobiles uiros Philippum et Iordanum de Insula controuersia uerteretur super eo quod tu, fili Lande, eis irrequisitis emeras quasdam partes castri quod dicitur Prun. ab aliis eiusdem castri consortibus contra bonam consuetudinem. ut dicebant, in illis partibus approbatam, in eorum preiudicium et grauamen, et habitatores ipsius castri, qui prius eis et aliis consortibus tenebantur communiter iuramento, uobis tantum feceratis iurare, et prohibebatis ne ipsos sequerentur in guerra  sicut prius facere consueuerant, domum insuper eorum, quam in castro habent eodem, per uestros feceratis destrui seruientes, et in loco communi turrim edificare inceperatis, in cuius edificatione processeratis post prohibitionem factam uobis ex parte nostra, uos tandem et illi compromisistis nostris super his stare mandatis sub pena ducentarum librarum, fideiussoribus inde datis, et post altercationes multiplices, testes produxistis utrinque numero quadraginta, quos per dilectum filium Petrum tituli Sancte Cecilie presbyterum cardinalem examinari fecimus diligenter: quorum attestationibus publicatis, cognouimus absque contradictione probatum quod consortes illius castri libere et absolute cuicunque uolebant consueuerant uendere  partes suas, et quod habitatores ipsius castri eis et aliis consortibus tenebantur communiter iuramento. Quidam uero testes ex parte ipsorum producti dixerunt quod omnes ipsius castri habitatores tam ipsos quam alios dominos sequi debebant in guerra; sed per testes longe plures ex parte uestra productos determinatum est manifeste quod utique tam eos quam alios dominos sequi debebant, nisi proprii eorum domini contradicerent. Dictum est autem a quibusdam testibus eorumdem quod uos edificare ceperatis turrim in loco communi; sed testes multo plures ex parte uestra dixerunt quod turrim edificare ceperatis in proprio uestro fundo, designantes personas a quibus quasdam fundi  emeratis partes ipsius, et quod post prohibitionem factam uobis ex parte nostra edificare cessaueratis omnino. Per quosdam etiam eorum est testes probatum quod quidam seruientes uestri de domo eorum quasdam scandulas et quedam alia ligna deiecerant, quamuis asseratur per uestros testes quod fuerant deiecta per uentum.

His igitur diligenter auditis, sententialiter diffiniuimus, sub prescripta pena mandantes quatenus faciatis homines uestros illis iurare secundum quod iurare consueuerant consortibus in communi et illi similiter homines suos uobis, et quod malitiose non prohibeatis hominibus uestris quominus eos contra alios in eorum guerra sequantur, quod et ab hominibus eorum similiter fiat uobis, quodque  uestris expensis domum reparari faciatis eorum, quatenus a uestris seruientibus lesa fuit; ipsi autem super emptione ipsius castri uos de cetero non molestent, uosque ab impetitione ipsorum super edificatione turris reddidimus absolutos. Ut igitur hec nostra diffinitio perpetuam obtineat firmitatem, ipsam auctoritate apostolica confirmamus.

Datum Laterani, Iu Kal. Iunii, pontificatus nostri anno decimo quinto.



XCIX. NOBILIBUS uIRIS R. ET A. DE CANOSA. Ut monasterium S. Angeli restituatur Cruciferis 


Oblata nobis dilecti filii prioris Sancte Marie Cruciferorum Bononiensium conquestio declarauit quod, cum dilectus filius noster Benedictus tituli Sancte Susane presbyter cardinalis, tunc legationis officio fungens in partibus Romanie, monasterium Sancti Angeli de Saga cum pertinentiis suis ordini suo concesserit perpetuo possidendum, nosque concessionem ipsam duxerimus confirmandam, carissimus in Christo filius noster imperator Constantinopolitanus illustris, post mortem clare memorie marchionis Montisferrati, dictum monasterium eidem  abstulit pro sue libito uoluntatis, illudque uobis assignare curauit: quod uos in ipsius preiudicium detinentes, et iuxta uestre uoluntatis arbitrium disponentes de ipso, consumitis nequiter bona sua. Cum igitur id non debeamus conniuentibus oculis pertransire, per apostolica scripta mandamus quatenus dictum monasterium cum pertinentiis suis prefato priori et ordini suo, prout tenemini, restituere procuretis. Alioquin uenerabilibus fratribus nostris Daualiensi et Sidoniensi episcopis et dilecto filio archidiacono Daualiensi nostris damus litteris in mandatis ut uos ad id per censuram ecclesiasticam, sicut iustum fuerit, sublato cuiuslibet contradictionis et appellationis obstaculo compellant.

Datum Laterani, XI Kal. Iunii, pontificatus nostri  anno quinto decimo.

Super hoc scriptum est in eumdem fere modum eisdem. Oblata nobis, etc., usque conniuentibus oculis pertransire, prefatis nobilibus nostris dedimus litteris in mandatis ut dictum monasterium cum pertinentiis suis prefato priori et ordini suo, prout tenentur, restituere non omittant. Quocirca discretioni uestre per apostolica scripta mandamus quatenus si dicti nobiles quod mandauimus super hoc neglexerint adimplere, uos eos ad id per censuram ecclesiasticam, sicut iustum fuerit, sublato cuiuslibet contradictionis et appellationis obstaculo compellatis. Quod si non omnes, etc., duo uestrum, etc.

In eumdem fere modum scriptum est super hoc  imperatori Constantinopolitano. Oblata nobis, etc., usque restituere non omittant. Quocirca serenitatem tuam rogandam duximus attentius et monendam quatenus monasterium ipsum cum pertinentiis suis eidem priori et ordini suo sine difficultate facias resignari.



C. ARCHIEPISCOPO ATHENIENSI  . De non temere excommunicando. 

Sic neruo ecclesiastice discipline cerceri debet  insolentia peruersorum ut eo non opprimantur insontes, cum censura ecclesiastica non debeat esse innocentum oppressio, sed correctio potius delinquentum. Inde est quod fraternitati tue auctoritate presentium inhibemus ne in nobilem uirum R. dominum insule Nigripontis  uel terram ipsius sine manifesta et rationabili causa  excommunicationis uel interdicti sententias  proferre presumas.

Datum Laterani, X Kal. Iunii, pontificatus nostri anno quinto decimo.



CI. EIDEM  . Ut ducere possit eam quam prius cognouit per adulterium. 


Supplicauit nobis dilectus filius nobilis uir R. dominus Nigripontis ut, cum pietatis intuitu quamdam nobilem, quam ipsius uiro uiuente  cognouit, uelit modo ducere in uxorem, dignaremur cum eo super hoc misericorditer dispensare. Quocirca fraternitati tue per apostolica scripta mandamus quatenus prefato nobili, nisi forsan eidem uiuente uiro suo fidem  dederit, seu mulierem ipsam in nece uiri constituerit machinatam  , ut cum ipsa legitime contrahat, concedas auctoritate nostra liberam facultatem  dummodo aliud canonicum non obsistat.

Datum Laterani, uIII Kal. Iunii, pontificatus nostri anno decimo quinto.



CII. RAIMUNDO UTICENSI  EPISCOPO ET NARBONENSI ELECTO APOSTOLICAE SEDIS LEGATIS. De negotio comitis Tolosani. 


Licet Raimundus Tolosanus comes in multis contra Deum et Ecclesiam culpabilis sit inuentus, et pro eo quod legatis nostris  inobediens exstitit et rebellis, sit excommunicatus ab ipsis et exposita terra eius  , si forte uel sic ei uexatio tribueret intellectum, unde iam ex parte non modica terram amisit, quia tamen nondum  est damnatus de heresi uel de nece sancte memorie Petri de Castronouo  , etsi de illis sit ualde suspectus (quare mandauimus ut si contra eum infra certum tempus appareret legitimus accusator, indiceretur illi purgatio secundum formam in litteris nostris [, non intelligimus qua ratione possemus adhuc alii concedere terram eius, que sibi uel heredibus suis abiudicata non est, presertim ne uideremur in dolo castra nobis exhibita  de suis manibus extorsisse, cum non solum a malo, sed ab omni specie mali precipiat Apostolus abstinere.  Nam si super duobus articulis quos commisimus aliqua contra eum preter formam mandati nostri  sententia lata fuisset, illa procul dubio non ualeret. Quocirca discretioni uestre per apostolica scripta mandamus quatenus, cum nondum sit locus illi petitioni quam de terra eius alii concedenda fecistis modis quibus honeste poteritis studeatis prudenter et efficaciter laboretis ut negotium bene inceptum dissolui non possit, sed in suo potius robore conualescat. Nos enim uenerabili fratri nostro Regensi episcopo  et dilecto filio magistro Thedisio canonico Ianuensi nostris damus litteris in mandatis ut secundum formam sibi datam in negotio isto procedant, et si per comitem steterit antedictum quo minus ipsum negotium possit habere processum, ei et aliis publice protestentur quod nos, auctore Domino, procedemus prout pacis et fidei causa requiret,  ipsique nobis non differant meram et plenam rescribere ueritatem.

Datum.

In eumdem fere modum scriptum est illis usque, in finem, sollicite prouidentes ne in nostri exsecutione mandati sitis tepidi et remissi, sicut hactenus dicimini exstitisse.



CIII. MILITIBUS ET POPULO CASTRI MELGORII. Hortatur eos ad obedientiam. 

 Gaudemus plurimum deuotionem uestram  et fidelitatem in Domino commendantes, quod pari ac unanimi, prout accepimus, uoluntate congratulamini uos et comitatum uestrum ad ius et proprietatem Ecclesie Romane ac nostram specialiter pertinere, suppliciter exorantes ne uos iurisdictioni alterius supponamus. Nos igitur uicem gerentes illius qui cum dilexisset suos in finem dilexit eos, monemus uniuersitatem uestram et exhortamur attentius, et per apostolica uobis scripta mandamus quatenus in fidelitate ac deuotione sacrosancte Romane Ecclesie ac nostra firmiter ac unanimiter persistentes, tales in omnibus et per omnia uos exhibere curetis quod de die in diem gratiam et beneuolentiam sedis apostolice mereamini ampliorem, scituri quod nos de pace ac statu uestro et terre uestre sollicitudinem  cupimus gerere diligentem.

Datum Laterani Non. Iunii, pontificatus nostri anno quinto decimo.



CIu. MARIAE ILLUSTRI REGINAE ARAGONENSI ET HOMINIBUS MONTISPESSULANI. De dominio Montispessulani 

Grauem dilecti filii nobilis uiri Willelmi de Montepessulano fratris tui, filia regina, recepimus questionem quod possessionem uille Montispessulani ac alterius terre iure ad ipsum hereditario pertinentis, quam ipse pridem pacifice noscitur habuisse, contra iustitiam detinetis et restituere denegatis eidem. Cum igitur terre ipsius iurisdictio ad  nos spectare noscatur, iuolentes predicto Willelmo in suo iure adesse, qui sumus omnibus in iustitia debitores, discretioni uestre per apostolica scripta mandamus quatenus uel dictam possessionem restituatis eidem, uel usque ad festiuitatem Omnium Sanctorum proximo uenturam per responsales idoneos nostro uos conspectui presentetis, exhibituri et recepturi iustitie complementum. Alioquin ex tunc in ipso negotio, quantum de iure poterimus, auctore Domino, procedemus.

Datum Laterani, uIII Idus Iunii, pontificatus nostri anno quinto decimo.



Cu. ARCHIEPISCOPO TARANTASIENSI, ET EPISCOPO GEBENNENSI, ET ABBATI SANCTI MAURITII DE CABLASIO. De prauis moribus monachorum Montis Iouis. 


Dilectus filius P. de Sancto Albino in nostra proposuit presentia constitutus quod domus Montis Iouis, que olim sancte religionis effundebat odorem, facta mutatione dextere in sinistram, adeo miserabiliter in spiritualibus et temporalibus est collapsa quod iam pene penitus corruit que multorum consueuerat releuare ruinam, facta nunc scandali et dissensionis exemplum que quietis et pacis exstiterat documentum. Cum igitur idem P. quem domus ipsius ruina grauabat, laborare dudum intenderet ut status reformaretur eiusdem, fratres existentes ibidem, qui regularis discipline relaxatis habenis,  correctionis onera non ferentes, per campum licentie uagabantur, suarum sequentes impetum uoluntatum, dictum P. ab incepto minis, terroribus et pactionibus illicitis retrahere nitebantur, bonum malum, correctionem uexationem, et iustitiam iniuriam reputantes, et existentes ingrati, cui tenebantur ad grates, ibi simultatis mendicabant indicia ubi religiosi propositi plenam habere poterant coniecturam. Quem demum blanditiarum fallaciis interceptum, promittentes eidem uidelicet quod expurgarent ueteris corruptele fermentum et ad frugem melioris uite redirent, ad dictam domum secum pariter reduxerunt, et, ut parerent de concepto dolore nequitiam, duos perditionis filios ad internecionem ipsius P. procurarunt induci. Qui, licet idem  P. mortis periculum metuens confugerit ad altare, credens quod saltem locum illum reuererentur iniqui ubi hostia salutaris quotidie mactabatur, eum aggressum hostiliter, lethaliter uulnerarunt, semiuiuum, putantes eum mortuum, impii relinquentes. Fratres autem ad tam crudele conuenientes spectaculum, uulneratoribus, nullum retinentes humanitatis uestigium, assistebant, plagas impositas terribilibus oculis intuentes. Cumque demum a quibusdam secum misericordiam facientibus delatus Augustam, ope conualuerit medicorum, ac demum uercellas uenerit, memorati fratres, quorum crudelitas mitigari non poterat, in eum acrius seuientes, ore ipsius dormientis obstruso ne uocem redderet uel clamorem, eum ligatis manibus Yporegiam deduxerunt;  extra quam postmodum ipsum sub silentio noctis eductum, presumptione nimis damnabili, et omni humanitate postposita; fecerunt oculis exorbari.

Quod cum ad uenerabilis fratris nostri uercellensis episcopi et dilecti filii Nouariensis electi, qui ex delegatione nostra reformationi domus intendebant eiusdem, notitiam peruenisset, doloribus compatientes ipsius, statuerunt ei per supradictam domum in quadraginta libris Papiensis monete annis singulis prouidendum: quam prouisionem idem P. sibi auctoritate petiit apostolica confirmari. Nos autem ipsius condolentes doloribus et miserie miserantes, discretioni uestre per apostolica scripta  precipiendo mandamus quatenus quod circa ipsum per delegatos eosdem misericorditer est prouisum, faciatis inuiolabiliter obseruari, et apud Tarantasiensem Ecclesiam, in qua ei prouideri mandamus, dictam pecunie quantitatem ipsi sine labore persone ac expensarum incommodo annuatim absque diminutione persolui. Ceterum quoniam ad nos sanguis clamat ipsius, ne tam enormis excessus transeat impunitus, auctores tanti sceleris et fautores excommunicationis uinculo innodamus, mandantes ut tam ipsos quam Boninum et alios excommunicatos publice nuntietis, et faciatis ab omnibus arctius euitari. Preterea quia uix aliquis de fratribus Montis Iouis a culpa uel negligentia est immunis, quorum quidam principaliter uulneratoribus astiterunt, quidam  uero enormia que acciderant neglexerunt deferre ad nos aut ad nostrorum audientiam legatorum, eorum ecclesiam, si est ita, supponatis auctoritate apostolica interdicto, precipientes interdictum in ea tandiu firmiter obseruari donec fratres ipsi per excusatores uel potius per satisfactores idoneos nostro se conspectui representent. Inquiratis etiam nichilominus de statu ipsius Ecclesie ueritatem, et reformetis tam in capite quam in membris que inueneritis reformanda, et que statuenda uideritis statuatis; prepositum et alios quos in ea inueneritis pestilentes, omnino remouentes ab illa, et alios inducentes in ipsam, ut perditis inde malis, uinea Domini Sabaoth bonis locetur agricolis, qui gratum proferant fructum in tempore opportuno, mandatum apostolicum sublato cuiuslibet  contradictionis et appellationis obstaculo fideliter et efficaciter exsequentes. Quod si non omnes, etc., duo uestrum, etc.

Datum Laterani, III Kal. Iunii, pontificatus nostri anno decimo quinto.



CuI. PHILIPPO ILLUSTRI REGI FRANCORUM. De diuortio Philippi regis. 

Diligenter auditis et perspicaciter intellectis que nobis ex parte regia dilecti filii abbas de Trapa et I. clericus tuus proponere curauerunt, et habito cum fratribus nostris studioso tractatu, non occurrit nobis aliqua uia per quam in his que ipsi pro te postulauerunt a nobis, tue secundum Deum possemus  concurrere uoluntati, sub obtestatione diuini iudicii protestantes quod libentissime, si possemus cum Deo, ab illo te curaremus uinculo expedire a quo desideras uehementer absolui. Sed in carnali commercio inter te ac reginam coniugem tuam adeo est processum quod si etiam illi tantum confessioni uellemus insistere quam nuper eadem regina fecisse proponitur coram predicto abbate de Trapa et dilecto filio magistro Roberto de Corzon, nunc tituli Sancti Stephani in Celio monte presbytero cardinale, non auderemus super huiusmodi casu de nostro sensu pro te aliquid diffinire, propter illam sententiam euangelicam quam ipse Christus expressit, uidelicet: Quod Deus coniunxit, homo  non separet , cum absque dubio nec sanctorum exempla nec Patrum decreta intentioni tue in hoc articulo suffragentur  . uerum si super hoc absque generalis deliberatione concilii determinare aliquid tentaremus, preter diuinam offensam et mundanam infamiam, quam ex eo possemus incurrere, forsan ordinis et officii nobis periculum immineret, cum contra premissam ueritatis sententiam nostra non possit auctoritas dispensare  . Quamuis et alie confessiones, sicut pro certo didicimus, ab eadem regina sub iureiurando sint facte, secundum quas coniugium declaratur carnali copula consummatum. Quocirca serenitatem regiam rogandam  duximus et monendam quatenus ab eorum falsis insaniis auertas auditum qui caput tuum oleo peccatoris impinguant, et uolentes tibi placere secundum hominem, Deo te faciunt displicere, cum aperire tibi non audeant ueritatem, ne forte mouearis grauiter contra eos. Nos autem, qui de te coram Deo reddituri sumus in nouissimo districti examinis die plenissimam rationem, falsis te nolumus circumueniri commentis, ne simul in unum et animam tuam perdamus et nostram scientes quod iuxta sententiam ueritatis nichil prodest homini si mundum uniuersum lucretur, anime uero sue detrimentum patiatur. Quare, prudentissime rex, ab eo quesumus proposito conquiescas quod perpetuum anime tue periculum generaret, et Dominus iustus iudex in eo te  forte puniret in quo contra ipsum tali modo peccares ipsamque reginam pro Deo et propter Deum habeas propensius commendatam, que pro seruanda lege coniugii, quam Deus ante peccatum in paradiso constituit, longo est martyrio macerata. Nos quoque super hoc negotio grauius non molestes, ne propter instantem persecutionem quam patimur, ad extorquendum istud a nobis insistere uidearis. Quia sicut nolumus tibi negare quod sit merito concedendum, ita nolumus tibi concedere quod merito sit negandum, presertim hoc tempore, ne propter persecutionis instantiam declinare uideamur a tramite ueritatis.

Datum Laterani, u Idus Iunii, pontificatus nostri anno decimo quinto.



CuII. FRATRI GUARINO. Super eodem. 


Illius testimonium inuocamus qui scrutator est cordium et cognitor secretorum quod carissimum in Christo filium nostrum Philippum regem Francorum illustrem tam sincera diligimus caritate, ut nichil ei negare uelimus quod esset alicui concedendum. uerum cum ea petit a nobis que in salutis sue dispendium redundare noscuntur, quo sincerius illum diligimus, eo cautius ea negare debemus, ne uideamur ipsum non diligere, sed odire  . Cum ergo per quosdam adulatores ueritatis et iustitie inimicos in eum sit errorem inductus ut credat se  licite posse iurare quod reginam uxorem suam carnaliter non cognouit, pro eo forte quod etsi commistio sexuum in eorum carnali commercio intercesserit, commistio tamen seminum in uase muliebri non exstitit subsecuta, nos confessiones eiusdem regine sub iureiurando factas subtiliter attendentes, et salutem ipsius regis paterno zelantes affectu, per nostras eum litteras exhortamur ut suum de cetero ab huiusmodi falsis insaniis auertat auditum et prefatam reginam pro Deo et propter Deum habeat commendatam, que pro seruata lege coniugii, quam Deus in paradiso ante peccatum constituit, longo est martyrio macerata, quam et  tibi recommandatam esse uolumus et mandamus, discretionem tuam monentes et obsecrantes in Domino quatenus in consilium et consensum iniquitatis non ueniat ulterius anima tua, nec permittas, quantum in te fuerit, ipsum regem falsis circumueniri commentis, eique contra ipsius salutem et tuam secundum hominem placere non queras, ne ipsum Deo facias displicere, diligenter attendens quod iuxta sententiam ueritatis nichil prodest homini si mundum uniuersum lucretur. et detrimentum anime patiatur, eumdem regem, quem sincerum, quantum in ipso est, animum habere credimus et deuotum, placare studeas et in bono fouere; ita quod diuinam et apostolicam gratiam propter hoc uberius merearis, pro certo cognoscens quod si te iuxta  latus ipsius sano et salubri nouerimus consilio innitentem, ad honorem et profectum tuum efficaciter intendemus, cum te, quasi uirum religiosum, non semper oporteat secularibus negotiis implicari.

Datum Laterani, u Idus Iunii, pontificatus nostri anno decimo quinto.



CuIII. PHILIPPO ILLUSTRI REGI FRANCORUM. De negotio episcoporum Aurelianensis et Antissiodorensis. 

 De prudentia Senonensis archiepiscopi non possumus non mirari, qui post appellationem ad nos legitime interpositam, et contra nostri formam mandati, peruerse processit in causa quam ad petitionem  tuam sibi duximus committendam, super relaxanda sententia interdicti quod in terram tuam uenerabiles fratres nostri Antissiodorensis et Aurelianensis episcopi protulerunt, si tu eis illud offerres quod esset merito acceptandum, et licet ipsi iusserimus ut, si fieri posset, postposito utrinque iudicio ad amicabilem compositionem intenderet, ipse tamen, turbato negotio potius quam sedato, nec compositionem facere studuit nec iudicium exercere. Unde nisi tue uoluissemus serenitati deferre, taliter eum corripere curassemus quod eius profecto non remansisset impunitus excessus. Quod igitur est ab eo inordinate presumptum non potuimus confirmare, cum ipso iure sit irritum et inane;  sed, sicut celsitudinem tuam sepe rogauimus, ita nunc quoque rogamus, pro magno dono petentes quatenus pacem Ecclesie in tuo regno conserues, hoc maxime tempore quo ipsa in aliis multis regnis nimium perturbatur, ita quod dictis episcopis restitutis, et interdicti sententia relaxata, nisi hoc nobis uelis ex toto donare, in curia tua de ipso negotio secundum approbatam consuetudinem cognoscatur  ; cumque aliis oporteat te intendere que ad tuum magis respiciunt commodum et honorem, expedias te ab istis que modicum tibi afferunt utilitatis et laudis, nec iniuriosum reputes. sed potius gloriosum, prudenter corrigere si quid improuide  statuisti, quia non uiuit homo sub celo qui aliquando non excedat.

Datum Laterani, u Idus Iunii, pontificatus nostri anno quinto decimo.



CIX. ANTISSIODORENSI ET AURELIANENSI EPISCOPIS. Super eodem. 

Licet processum archiepiscopi Senonensis propter ordinem non seruatum duxerimus irritandum, fraternitati tamen uestre consulimus bona fide quatenus cum carissimo in Christo filio nostro Philippo rege Francorum illustri quanto melius poteritis componere studeatis; quoniam arcus qui semper est tensus, uires amittit, nisi aliquoties extendatur,  et nonnunquam reges et principes melius uincuntur mansuetudine quam rigore. Nos enim mediatoris fungentes officio, sicut illum, sic et uos monitis et exhortationibus ad amicabilem debemus concordiam inuitare, quam utrique parti credimus expedire.

Datum Laterani, u Idus Iunii, pontificatus nostri anno decimo quinto.



CX. BAIOCENSI ET CONSTANTIENSI EPISCOPIS, ET ABBATI DE PERSENIA. De remouendis episcopo et priore Ecclesie Sagiensis. 

Contra presulem et priorem Ecclesie Sagiensis tot et tanta sunt auribus nostris enormia inculcata ut ulterius non possimus dissimulare clamores qui  ad nos de suis peruersis actibus peruenerunt, cum non solum inutiles, uerum etiam perniciosi esse dicantur. Ne igitur sanguis eorum de nostris manibus requiratur si eos in suis duxerimus peruersitatibus tolerandos, discretioni uestre per apostolica scripta precipiendo mandamus quatenus inquisita plenius et cognita ueritate, si tales eos esse noueritis, a suis eos remoueatis officiis, et eis uiros faciatis idoneos subrogari. Quod si non omnes, etc., duo uestrum sublato cuiuslibet contradictionis et appellationis obstaculo exsequantur.

Datum Laterani, u Idus Iunii, pontificatus nostri anno decimo quinto.



CXI. BERNARDO ABBATI MONASTERII SANCTI PETRI PSALMODIENSIS, EIUSQUE FRATRIBUS TAM PRAESENTIBUS QUAM FUTURIS REGULAREM uITAM PROFESSIS IN PERPETUUM. De confirmatione priuilegiorum. 


Quoniam ex commisso nobis diuinitus apostolatus officio tam uicinis existimus quam longe positis debitores, uiris quidem religiosis tanto specialius adesse nos conuenit quanto ipsi maiori desiderant quiete potiri, et apostolice sedis presidio noscuntur plenius indigere. Eapropter, dilecti in Domino filii, uestris iustis postulationibus clementer annuimus, et prefatum monasterium Sancti Petri Psalmodiensis,  in quo diuino mancipati estis obsequio, ad exemplar felicis recordationis Stephani, Ioannis, Urbani, Paschalis, Honorii et Innocentii predecessorum nostrorum Romanorum pontificum sub beati Petri et nostra protectione suscipimus et presentis scripti priuilegio communimus. In primis siquidem statuentes ut ordo monasticus, qui secundum Deum et beati Benedicti Regulam, etc., usque inuiolabiliter obseruetur. Preterea quascunque possessiones, etc., usque illibata permaneant; in quibus hec, etc., usque uocabulis: Locum ipsum, etc., usque pertinentiis suis; in pago Nemausensi, in uilla Cornelianica, ecclesiam Sancti Iuliani cum cellis suis, id est Sancti Saluatoris et Sancti Laurentii, Sancti Felicis, Sancti Clementis, Sancti uincentii de silua, cum ipsa silua,  et plaia maris, sicut eidem cenobio a regibus libere concessum est; in uilla Atascianica, ecclesiam Sancte Marie; in castro Salignano, ecclesiam Sancti Iuliani, cum capella de Monte rotundo; in asperas, ecclesiam Sancti Petri; in Andusenco, ecclesiam Sancti Andree; in Aquauiua, ecclesiam Sancti Petri; in margines, ecclesiam Sancti Siricii; in Malaspelles, ecclesiam Sancti Romani cum suis appendiciis, in Telliano, ecclesiam Sancti Siluestri; in Ripa stagni, ecclesiam Sancti Sebastiani; in Touena, ecclesiam Sancti Thome; in Candiaco, ecclesiam Sancti Petri; in uitrico, ecclesiam Sancte Marie. Item ecclesiam Sancti Boniti cum suis appendiciis; in uerunas, ecclesiam Sancti Saluatoris; in uenranico, ecclesiam Sancti Michelis; in ualle, ecclesiam  Sancte Marie; in Portu uilla, ecclesiam Sancti Petri. Item in alia Portu, ecclesiam Sancte Marie  ; in uilla Noueta, ecclesiam Sancti Sisinnii; in uilla Angulari, ecclesiam Sancti Martini; in Codonniano, ecclesiam Sancti Andree; in Noceto, ecclesiam Sancti Ioannis; inter uineas, ecclesiam Sancti Andree; in castro Albasio, ecclesiam Sancti Petri et ecclesiam Sancti Nazarii de Marezanegues; in castro Saluinianico, ecclesiam Sancti Andree; in pago Arelatensi, prioratum Sancti Romani cum cellis suis, id est, ecclesiam Sancti Laurentii, et Sancti uincentii, et Sancti Michelis de ualle Iunceria, et Sancti Stephani de Eremo, et ecclesiam Sancti Xisti de Rocca. Et in Auenionensi pago, ecclesiam  Sancte Marie de Urbana; et in uilla termino, ecclesiam Sancti Petri cum appendiciis suis; et iuxta Tarasconem, ecclesiam Sancti uincentii, et ecclesiam Sancti Marcelli, et ecclesiam Sancti Petri de Limaisa, et ecclesiam Sancte Marie inter aquas, et Sancti Romani de Bellomonte, et Sancti Leodegarii, que sunt in Aquensi pago, et ecclesiam Sancti Saluatoris de Fossa cum suis appendiciis sitam in pago Sisterico; in Sinanicis, ecclesiam Sancti Petri; in pago Auenionensi, ecclesiam Sancti Saturnini apud castrum uellanis; in pago Aquensi, ualle Amata, cellulam Sancti Saluatoris cum suis appendiciis et ecclesiam Sancti Michelis de castro Cucurone,  et ecclesiam de uergerio; in castro Ansuis, ecclesiam Sancti Stephani, item ecclesiam Sancti Lamberti, et ecclesiam Sancti Petri de Pomairols; in pago Attensi, ecclesiam Sancti Pauli, et ecclesiam Sancti Andree de Reclus, et ecclesiam Sancti Michelis extra ciuitatem Attensem. Apud Oppedam, ecclesiam Sancti Andree; in pago Sisterico, ecclesiam Sancte Marie de Haulis, cum suis capellis et appendiciis, id est, Sancte Marie Magdalene de castro, et Sancti Cannati, et Sancti Saturnini; in castro Delfino, ecclesiam Sancti Iacobi cum ipsa parochia, et ecclesiam Sancte Marie de Camarlais; in pago Sustantionensi, in uilla Mutatione, ecclesiam Sancti Asciscli; in Candelianicis, ecclesiam Sancti Damiani, et Sancte Marie; in Mizanichas,  ecclesiam Sancte Columbe; in uarrenicas, ecclesiam Sancte Agathe; in Cercelles, ecclesiam Sancte Marie et Sancti Matthei; in Sofolcinas, ecclesiam Sancti Stephani, item ecclesiam Sancti Erigii cum suis pertinentiis; in uilla Corni, ecclesiam Sancti Ioannis; in castro Lupiano, ecclesiam Sancte Cecilie cum suis capellis, id est, Sancte Marie, et Sancte Margarite; in Marignano, Biterrensi pago, ecclesiam Sancti Christophori cum omnibus ad eam pertinentibus. Et in Peirorio, ecclesiam Sancti Ioannis de Cassiano, et ecclesiam Sancte Eulalie, cum earum decimis, primitiis et possessionibus; in pago Narbonensi, castro Anitiano, ecclesiam Sancti Saturnini, et ecclesiam Sancte Marie de Fulquiano; in pago Euletico, in ualle Cumbatis,  ecclesiam Sancti Britii, item ecclesiam Sancti Petri de Taraus, cum omnibus ad eam pertinentibus. In territorio Gapinco, uilla de Balma, ecclesiam Sancti Marcelli. Porro predictum monasterium Psalmodiense nullius alterius Ecclesie iuri ditionique subiaceat quam Romane. Obeunte uero te nunc eiusdem loci abbate, etc. usque prouiderint eligendum. Cui nimirum a diecesano episcopo, omni professione ac exactione seposita, benedictio impendatur. Sepulturam quoque ipsius loci, etc. usque a quibus mortuorum corpora assumuntur. Decernimus ergo, etc. usque usibus omnimodis profutura, salua sedis apostolice auctoritate. Si qua igitur in futurum, etc. usque districte subiaceat ultioni. Cunctis  autem eidem loco, etc. usque premia eterne pacis inueniant. Amen.

Datum Laterani per manum Ioannis Sancte Marie in Cosmidin diaconi cardinalis, S. R. E. cancellarii, uIII Idus Iunii, indictione Xu, Incarnationis Dominice anno 1212, pontificatus uero domini Innocentii pape III, anno quinto decimo.



CXII. EPISCOPO, ET ABBATI SANCTI IOANNIS, ET ARCHIDIACONO PARMENSIBUS. De electione archiepiscopi Mediolanensis. 

Ecclesia Mediolanensi uacante, uota prouidere  uolentium eidem Ecclesie in pastore diuisa sunt in tres partes, quibusdam uenerabilem fratrem nostrum uercellensem episcopum postulantibus, aliis autem dilectum filium Mediolanensem archidiaconum, et nonnullis Mediolanensem archipresbyterum eligentibus in pastorem. Pro quibus procuratores partium ad sedem apostolicam destinati, non solum diuersa, sed aduersa, tam de consuetudine quam de pluribus aliis proponere curauerunt; sicut ea omnia uobis sub bulla nostra mittimus adnotata. De quibus, cum non possent facere nobis fidem, inquisitionem eorum nos oportuit delegare. Quocirca discretioni uestre per apostolica scripta mandamus quatenus uocatis qui fuerint euocandi, et inquisita super omnibus diligentissime ueritate, specialiter autem utrum de  antiqua et approbata consuetudine omnes et singuli tam abbates quam prepositi ac etiam capellani parem cum ordinariis  in electione Mediolanensis archiepiscopi uocem habeant, et si nec omnes nec parem, qui et quantam, utrum uidelicet non in singulis ordinum, sed in ordinibus singulorum, sit paritas attendenda, uel potius ius eligendi penes ordinarios tantum resideat, et ceteri propter honestatem solummodo uocari consueuerint ad cautelam, utrumue omnes uocati fuerint, an aliqui pretermissi, quid etiam potestatis aut iuris episcopi suffraganei habeant in negotio memorato; et que inueneritis, per uestras nobis litteras fideliter intimetis, ut per relationem uestram instructi, commodius in ipso negotio procedamus, prefigentes partibus terminum  competentem quo recepture sententiam nostro se conspectui representent. Quod si non omnes, etc. tu ea, frater episcope, cum eorum altero ea, etc.

Datum Laterani, uII Idus Iunii, pontificatus nostri anno decimo quinto.



CXIII. ARCHIEPISCOPIS ET EPISCOPIS PER REGNUM FRANCIAE CONSTITUTIS. De concubinariis absoluendis. 

Rigorem mansuetudine temperantes presentium uobis auctoritate concedimus ut transgressores statuti quod dilectus filius Guala tituli Sancti Martini presbyter cardinalis tunc apostolice sedis legatus in  concubinarios promulgauit, et a uinculo excommunicationis secundum formam Ecclesie absoluere ualeatis et cum eis misericorditer dispensare, si urgens necessitas aut euidens utilitas postulauerint, qui hactenus presumpserunt aut amodo presumpserint excommunicati celebrare diuina, iniungendo eis penitentiam competentem, attentissime prouisuri quatenus in hoc articulo sic flectatis ut non rumpatis neruum ecclesiastice discipline, ne facilitas uenie peccandi tribuat incentiuum. uolumus igitur et precipimus ad cautelam ut dispensationem eorum sedi apostolice reseruetis qui publice delinquentes, non uerentur in populo scandalum generare.  Ne uero peccantes sua non audeant propter pecuniariam penam confiteri peccata, fraternitatem uestram monemus et obsecramus in Domino, per apostolica uobis scripta mandantes quatenus gratiam indulgentie in questum auaritie nullatenus conuertatis, fines huius mandati fideliter obseruantes; quoniam si aliter egeritis, non solum diuinam, uerum etiam apostolicam incurretis offensam.

Datum Laterani uII Idus Iunii, pontificatus nostri anno decimo quinto.



CXIu. NOBILI uIRO IACOBO CONSOBRINO ET MARESCHALCO NOSTRO. Conceditur ei in feudum quoddam castrum Ecclesie Romane. 

 Cum eius uices geramus in terris qui unicuique secundum sua merita legitur redditurus, his qui apostolice sedis obsequio et pro ea etiam periculis se exponunt magnifice debemus et uolumus respondere, quatenus sic labores eorum remuneremus in ipsis ut alios ad nostrum seruitium inducamus. Olim siquidem cum Marcualdus, Dei et Ecclesie inimicus, in deuotos apostolice sedis et karissimi in Christo filii nostri Frederici Sicilie regis illustris fideles quasi deseuiret impune, ac Siciliam ex multa parte ferro flammaque uastaret, regnum sibi usurpare disponens, ut eidem regi, quem inclyte recordationis Constantia imperatrix tutele nostre commisit, et regno, cuius balium nobis testamento reliquit, necessarium et exspectatum diutius subsidium  prestaremus, militibus quos pecunia nostra conduximus te duximus preferendum, et in Siciliam curauimus destinare  . Tu ergo de mandato nostro regnum ingressus, post multas anxietates, sollicitudines, et labores, de Frederico in Calabria et Marcualdo in Sicilia, faciente Domino, mirabiliter triumphasti, memoriale comparans nomen tibi, et famam apostolice sedis extollens, quam predictus iniquus nitebatur in illis partibus abolere. Cumque per uiarum discrimina, sub inclementia temporis et eris intemperie, uictor ad nostram presentiam rediuisses, eam gratiam in fratrum nostrorum oculis inuenisti ut diligentius attendentes quantum pro te apostolice sedi accessisset honoris,  laboribus tuis magnifice respondendum assererent, et non solum consulerent, sed cum instantia plurima postularent ut tibi curaremus magnifice respondere. Nos ergo tuis respondere laboribus et utilitatibus prouidere uolentes, castrum Nimphe, quod quondam inclyte recordationis Cencio Fraiapani et O. et C. eius nepotibus bone memorie Eugenius papa predecessor noster pro octingentis libris denariorum Lucensium obligarat, et nos ab eorum heredibus iampridem recollegimus, pecunia consignata, et apud nobilem uirum Bononem Bonifilii de mandato senatus iudiciaria auctoritate deposita, pro qua fuerat obligatum, cum omnibus pertinentiis et utilitatibus  suis tibi pro summa mille librarum Prouenientium de senatu de fratrum nostrorum consilio obligauimus, tandiu tam a te quam tuis heredibus detinendum donec predicta pecunia tibi uel eis esset integre persoluta ex tunc ad Romanam Ecclesiam libere reuersurum. Ne autem si fructus quos ex eodem castro perciperes computare cogereris in sortem, plus ad incommodum quam commodum tuum hec obligatio redundaret, uel si aliud faceres, pro temporali lucro anime dispendium patereris, cum sis obsequiis nostris in mareschalcie officio deputatus, predictum castrum in feudum tibi tanquam mareschalco nostro de solita sedis apostolice liberalitate concessimus; ita tamen quod hec nostra concessio nec nobis nec successoribus nostris  preiudicium generaret quo minus illud recolligere ualeremus, feudo tamen tua uita durante. Cum igitur tibi persoluerimus pecuniam pretaxatam, et tu nobis legitimam refutationem feceris super ea, ne super feudo ipso propter hoc ualeas molestari, illud tibi iuxta predicte concessionis tenorem auctoritate apostolica confirmamus et presentis scripti patrocinio communimus. Nulli ergo, etc., concessionis et confirmationis, etc., usque incursurum.

Datum Laterani, uI Idus Iunii, pontificatus nostri anno decimo quinto.



CXu. EPISCOPO MURANO. Scribitur aduersus episcopum Melfiensem. 


 Circa radices infructuose arboris stercora submisimus fodientes, et per tempora plurima sustinuimus si forsan fructum produceret exoptatum. uerum quia non potest arbor mala bonos fructus facere iuxta sententiam ueritatis, arbor eadem sic fota stercoribus, et tandiu exspectata, non solum fructum bonum non protulit, sed prorupit in spinas, que satis acriter pupugere cultorem. Hec autem pro episcopo Melfiensi proponimus, de quo nobis sunt sepius nefanda et scelesta suggesta. Et cum in ipsum, propter suorum exigentiam meritorum, manum nostram debuerimus merito aggrauare, tanta erga eum patientia usi sumus quod  porrectum nobis suorum scelerum codicillum sibi duximus transcribendum, ut illud quasi suo admouentes aspectui, eum suis oculis monstraremus, ipseque uidens in eo quibus et quantis sua foret facies obnubilata palloribus, de cuius hoc putredinis corruptela procederet, in latibulo conscientie scrutaretur. Acceperamus autem, et accepta rescripseramus eidem, qualiter habitus fuerat de bone memorie Iacobi predecessoris sui morte suspectus, quid et qualiter post obitum successoris eiusdem Iacobi firmauerit iuramento, qualiter contra id uenerat quod iurarat, et quomodo tandem in sua fuerat electione processum, qualiter etiam uitula,  in qua tunc arabat et arat adhuc ipsam publice retinendo, sicut manifestum est suis ciuibus uniuersis, fuerit die sue consecrationis enixa, et quomodo qui post eum uenerat et descenderat ex eodem, ante ipsum fuerat factus presbyter, et ante patrem accesserat filius ad altare.

Cum autem nobis annuntiata renuntiataque sibi eum corrigere debuissent, in tantum ipse nostros post sua proiecit terga sermones quod postmodum, sicut fuit nostris auribus intimatum, deposita pene penitus modestia pastorali, uirtutibus hostis et uitiis amicus effectus, licet in Ecclesia sua plures persone honorabiles haberentur tam etate, scientia quam moribus idonee, ad officium cantorie dictum fecit filium in Ecclesia Melfiensi cantorem. Quo  secum pariter in choro sedente, mutua uisione perpenditur quam carnaliter alter ab altero diligatur; presertim cum idem cantor nullam dicatur grauitatem morum et discipline modestiam in commissa sibi dignitate seruare, sed discurrat potius leuitate propria, tanquam simplex clericus, in contemptum Ecclesie ac plurimorum scandalum iugiter per plateas. Insuper etiam episcopus supradictus nepotibus suis in cunabulis uagientibus, in grauamen eorum qui ecclesie famulantur, maiores prebendas tribuit et beneficia meliora. Et licet super his a capitulo suo conuentus coram iudicibus et aliis probis uiris pluribus ciuitatis, mensa et rationibus aliis quibus per eumdem spoliati fuerant restitutis, se promiserit premissa emendaturum omnia sub  fidei sponsione, ipse tamen faciens ad peiora processum, mensam canonicis subtraxit eamdem, et tam ipsos quam clericos prebendis et beneficiis spoliatos, iuris ordine pretermisso, prebendas ecclesie diuidit contra concilium Turonense, eas quibus uult conferens sic diuisas, ipsis canonicis inconsultis, et subripiens eis iudicia mortuorum, pena pecuniaria clericos suos mulctat contra sanctorum Patrum canonicas sanctiones. Matrimonia insuper tam licita quam illicita passim prohibet, nisi pro quibus pecunia intercedit. Adulterorum quoque publica peccata dissimulat, quia non solum in talibus, uerum etiam et in aliis, promisso munere uel oblato, redimentes se in errore dimittit, usque  adeo deditus Simoniace prauitati quod penes eum sine ipsa nec in ecclesiis immolatur nec aliquod spirituale confertur. Appellationes etiam, quantumcunque rationabiliter ad sedem apostolicam interpositas, uilipendit.

Licet autem super tantis excessibus eum duxerimus hactenus in patientia supportandum, nec exeruerimus ultorem gladium in eumdem, exspectantes ut, si forsan peniteret, sibi clementia nostra ignosceret ne periret, ipse tamen patientia nostre benignitatis abusus, ut nos acrius prouocaret, de reddenda ciuitate Melfie, quam in fidelitate regia per innouata iuramenta primitus solidarat, ab Ottone  maledicto et excommunicato pulsari precibus non sustinuit, sed preuenit eumdem; et mouens in ipsa ciuitate discordiam, et prouocans bello ciues, eis de prestanda fidelitate ipsi Ottoni ab eodem commonitis, et cur hoc faceret sciscitantibus, sic respondit, quod malebat honoris proprii quam rerum suarum incurrere detrimentum, et reddi sibi faciens ciuitatem, ad exhibendam ei fidelitatem et hominium spontaneus et sine inductione alicuius accessit, ad idem suos conciues, quos reuocare debebat, inducens, et nec excommunicationis sententiam nec periurii notam metuens, quam ex hoc incurrere se sciebat, ei familiarius pre ceteris Apulie prelatis adhesit, sibi manifeste in nostram iniuriam et regium dispendium obsequendo. Nolentes igitur ut  dictus episcopus ex eo quod malle se asseruit honoris proprii quam rerum suarum detrimentum incurrere mentiatur, fraternitati tue per apostolica scripta mandamus et districte precipimus quatenus eumdem omni appellatione cessante ab officio pontificali suspendas, ex parte nostra firmiter iniungens eidem ut infra tres menses nostro se conspectui representet. Alioquin ipsum ex tunc uinculo excommunicationis innodans, mandes capitulo Melfiensi ut sibi prouideant personam idoneam per electionem canonicam in pastorem.

Datum Laterani, Non. Iunii, pontificatus nostri anno quinto decimo.

In eumdem fere modum scriptum est super hoc capitulo Melfiensi usque per electionem canonicam  in pastorem. Ideoque discretioni uestre per apostolica scripta mandamus et districte precipimus quatenus mandatum apostolicum per eumdem Muranum episcopum suscipiatis humiliter et fideliter obseruetis.



CXuI. LUGDUNENSI ARCHIEPISCOPO. Nemo cogi debet inuitus ad monachatum. 

Attestationes quas nobis super monachatu dilecti filii P. de Boton uiennensis canonici transmisisti legi fecimus coram nobis, et uniuersa notauimus diligenter; et licet quidam de monachis deponerent contra ipsum quod eum ut monachum in monasterio  de Insula in triplici statu uiderint, in scholis uidelicet, forma et choro, et quod annum sextum decimum cum ab eodem recessit monasterio compleuisset, plures tamen pro eo quam contra de testibus faciebant. Probabatur etenim quod profiteri noluerit et a monasterio aufugerit memorato, se nolle respondens in monachum secundum consuetudinem monasterii benedici et facere professionem ibidem, ex parte requisitus abbatis, quia ibi et positus fuerat et morabatur inuitus, et quod abbas etiam, hoc audito, illum inuitum monachum se dixerit non facturum. Ad hec mater eius P. et . . frater . . soror, et alii consanguinei, qui de ipsius etate notitiam  habere poterant pleniorem, quod in monasterio inuitus positus fuerit se scire firmiter asserentes, ipsum in mense Augusto proximo adfuturo tricesimum tertium uel ad plus tricesimum quartum annum sue completurum fatebantur etatis, addentes iam annum uicesimum effuxisse quod a monasterio idem P. habitu abiecto recesserat, ad illud ulterius non reuersus. Ex quorum depositione patebat eumdem P. nondum annum quartum decimum, cum recessit ultimo a memorato monasterio, compleuisse. Nos insuper ad cautelam super inuestiganda plenius ueritate ipsum conscientie proprie committentes, ex eius responsione tenuimus quod inuitus in monasterio positus, nec in medio consenserat, nec in fine  . Cum igitur cautum reperiatur  in canone ut minoris etatis filiis, qui oblati monasterio fuerint, suscipientes habitum uel tonsuram, si a prelatis suis anno quinto decimo requisiti, se in assumpte religionis proposito consenserint permansuros, penitendi licentia precludatur, alioquin eis non adimatur ad seculum redeundi facultas, ne coacta prestare Deo seruitia uideantur, fraternitati tue per apostolica scripta mandamus quatenus sepedictum P. occasione monachatus illius a nemine molestari permittas, quem ob hoc nolumus temere impediri quominus ecclesiasticum ualeat beneficium obtinere, si quis alias illud sibi duxerit canonice conferendum.

Datum Laterani, Idibus Iunii, pontificatus nostri anno quinto decimo.



CXuII. G. ABBATI MONASTERII SANCTI ANGELI DE PLANO FIRMANAE DIeCESIS. Eum restituit sue abbatie. 


Cum dilectus filius B. uenerabilis fratris nostri Firmani episcopi procurator tecum ad sedem apostolicam accessisset, et dilectum filium G. subdiaconum et capellanum nostrum uobis concessissemus pariter auditorem, coram eo proponere procurasti quod cum idem episcopus te amouerit absque causa rationabili a regimine abbatie, post appellationem ad nos legitime interpositam te carceri mancipato, Theobaldum monachum eiusdem Ecclesie ibidem  intrusit per Simoniacam prauitatem. uerum cum uenerabilibus fratribus nostris Esculano primo et demum Anconitano episcopis causam ipsam terminandam commiserimus singillatim, et idem Anconitanus, cognitis cause meritis, te auctoritate nostra sententialiter ad dictam restituendum decreuerit abbatiam, dando II. Farfensi monacho in mandatis ut ad locum accedens personaliter, exsecutioni mandaret sententiam promulgatam, idem monachus id non potuit adimplere, pro eo quod prefatus Theobaldus manu sibi restitit uiolenta. Quare dicti episcopi Anconitani sententiam petebas a nobis supplicationibus attentis confirmari. Ex  parte uero altera responsum ad hec exstitit ex aduerso quod cum ab eadem sententia per ipsius Firmani procuratorem ad nostram fuerit audientiam prouocatum, et nos, pro eo quod nobis de ipso non poterat fieri plena fides, abbati Clareuallensi de Flastra nostris dederimus litteris in preceptis ut inquisita super hoc plenius ueritate, quod inueniret nobis per suas litteras fideliter intimaret, idem abbas testibus super appellatione receptis, ipsorum depositiones nobis postmodum destinauit: ex quibus probari uidebatur aperte quod Philippus, qui probabatur procurator fuisse per publicum instrumentum Theobaldi premissi, qui etiam inueniebatur per iam dictum Firmanum episcopum in ipsum monasterium institutus, appellauerat a sententia  memorata, quamuis tu tam contra ipsum Philippum quam etiam contra productos testes obiecisses quamplura, et dicta nitereris ipsorum testium multipliciter impugnare. uerumtamen an dictus Philippus fuerit Firmani episcopi procurator, et ob quam causam ad nos exstiterit appellatum, nec ex depositionibus illis nec aliquo etiam modo alio monstrabatur. Subiungens ipsius Firmani episcopi procurator in eiusdem presentia capellani sententiam fuisse iniquam, presertim cum coram antedicto Anconitano episcopo ex parte Firmani episcopi euidenter extitisset probatum te tam appellationi obiecte quam etiam renuntiasse regimini abbatie, ac iurasse te suis omnino iussionibus pariturum, sicut ex depositionibus ab eodem Anconitano episcopo  constare uidebatur testium receptorum. Propter quod supplicabat nobis humiliter prefatam sententiam infirmari. Ad hoc uero replicando ex opposito respondisti quod a iam dicto episcopo exstitisti carceri mancipatus, et ab ipsius seruientibus detentus tandiu donec tam appellationi quam ipsi etiam abbatie renuntiasti compulsus, et idem episcopus Theobaldum premissum intrusit ibidem uitio Simonie, sicut hec clarebant ex depositionibus ipsorum testium euidenter. Propter quod postulabas instanter intrusum iam dictum a memorata Ecclesia penitus amoueri, et exsecutioni mandari sententiam nominatam; presertim cum non inueniretur probatum procuratorem Firmani episcopi ab ipsa sententia  prouocasse: quod, sicut superius est expressum, idem episcopus coram abbate Clareuallensi predicto probare debebat, et is qui appellauerat, uidelicet Theobaldus, nunquam fuisset appellationem interpositam prosecutus. Intellectis igitur his et aliis capellanus premissus que a partibus proposita fuerant coram eo, et nobis fideliter recitatis, de mandato nostro sepefati episcopi Anconitani sententiam confirmauit, decernens omnes illos auctoritate apostolica compescendos qui huiusmodi sententie contradictores inuenti fuerint uel rebelles, Theobaldo prefato prorsus amoto a monasterio memorato.  uolentes igitur quod per capellanum predictum auctoritate nostra diffinitum est in hac parte robur obtinere debite firmitatis, sententiam ipsam auctoritate apostolica confirmamus et presentis scripti patrocinio communimus. Nulli ergo, etc., confirmationis, etc., usque incursurum.

Datum Laterani, u Idus Iunii, pontificatus nostri anno quinto decimo.

In eumdem fere modum scriptum est super hoc abbati Farsensi usque robur obtinere debite firmitatis, sententiam ipsam auctoritate duxerimus apostolica confirmandam, discretioni tue per apostolica scripta mandamus quatenus eamdem facias per censuram ecclesiasticam appellatione postposita firmiter obseruari; contradictores, si qui fuerint  uel rebelles, censura simili sublato appellationis obstaculo compescendo.



CXuIII. LINGONENSI EPISCOPO. Respondetur ad eius consulta. 

 Postulasti per sedem apostolicam edoceri qualiter contra Iudeum procedere debeas qui manus iniecit in quemdam presbyterum uiolentas. Ad quod fraternitati tue breuiter respondemus quod si dictus Iudeus tue iurisdictionis existit, ipsum pena pecuniaria punias uel alia, secundum quod conuenit, temporali, faciens percusso satisfactionem congruam exhiberi. Alioquin dominum eius moneas et inducas  ut passo iniuriam et Ecclesie ab eo satisfieri faciat competenter. Quod si dominus eius id neglexerit adimplere, tu Christianis per censuram ecclesiasticam interdicas ne cum ipso Iudeo, antequam satisfaciat, presumant commercia exercere. Consequenter quesisti quid  debeas de quodam captiuo, qui se falso episcopum asserens, altaria consecrauit, et alia plura exercuit que ad officium pertinent presulatus. Ad quod tibi taliter respondemus, ut illa que taliter egit irrita nunties, et ipsum perpetuo carceri facias mancipari, pane doloris et aqua angustie sustentandum  . Tertio quesiuisti utrum illi qui in annis minoribus constituti nouitiorum habitum susceperunt, et infra annum postmodum  facta professione  ad seculum sunt reuersi, et ab episcopis suis hoc scientibus ad sacros ordines sunt promoti, sustineri debeant in illis ecclesiis ministrare in quibus fuerint ab eisdem episcopis instituti. Nos ergo fraternitati tue breuiter respondemus quod propter hoc non sunt ab ipsis ecclesiis amouendi, sed in eis possunt libere ministrare, nisi forte prudentia suppleuerit in illis etatem, ut saltem transire debeant ad regulam laxiorem, cum ipsi absque protestatione religionis habitum assumendo uitam presumantur proposuisse mutare.

 Datum Laterani uII Idus Iunii, pontificatus nostri anno quinto decimo.



CXIX. DECANO, ET MAGISTRO HENRICO CANONICO TRECENSIBUS, ET THESAURARIO uILLAE MAURI TRECENSIS DIeCESIS. Aduersus monachos S. Germani Antissiodorensis. 

Constitutus in presentia nostra dilectus filius I presbyter ecclesie Sancti Christophori de Sessiaco  lacrymabili nobis conquestione monstrauit quod quia contra priorem eiusdem loci Antisiodorensis diecesis, qui tantum percipiebat de prouentibus ecclesie memorate quod de residuo nullatenus poterat sustentari, nostras ad uenerabilem fratrem nostrum Aurelianensem episcopum et coniudices  suos litteras impetrauit; idem prior sic ei fecit in ipsa uilla commercia denegari ut a domo quam conduxerat, cum propriam non haberet, fuerit exire compulsus ac in ipsa ecclesia diutius habitare, cunctis ei humanitatis officia ob metum prioris et monachorum timentibus exhibere. Denique cum in solemnitate Omnium Sanctorum pro necessitatibus suis a prefata ecclesia paululum discessisset, a D. et aliis familiaribus memorati prioris ita fuit lapidibus impetitus quod mortis, ut credit, non euasisset periculum nisi in eamdem ecclesiam se subito recepisset. Porro cum prefati episcopus et coniudices sui mandatum nostrum uolentes exsequi statuissent ut de prouentibus ipsius ecclesie estimationem decem librarum Parisiensis  monete omnibus computatis perciperet annuatim, et in terram prioris ac homines, quia facto se opponebant ipsorum, promulgassent sententiam interdicti, I. monachus, S. cellerarius, Cle. et quidam alii seruientes prioris, eum in ipso Dominice Natiuitatis die durissime uerberatum, demum adeo grauiter in capite uulnerarunt ut preter dolores alios et lesuras, irremediabilem auditus incurrerit lesionem: qui ad eumdem priorem semiuiuus adductus, ut uel sic posset euadere, iuramento firmauit quod sibi uel suis preterquam I. monacho et Constant. questionem super iis de cetero non moueret. Propter cuius enormitatem excessus uenerabilis frater noster Antissiodorensis episcopus, qui  loci diecesanus existit, ecclesiam et uillam Sessiacensem supposuit interdicto. Postmodum uero cum idem presbyter iam conualuisset utcunque, abbas Sancti Germani, ad quem Sessiacensis pertinet prioratus, auctoritate quarumdam generalium litterarum obtentarum antequam dictus presbyter prefatam Ecclesiam habuisset, coram iudicibus Aurelianensibus eumdem traxit in causam; sepedicto priore occasione aliarum litterarum similiter generalium ipsum nichilominus citari Bituricas faciente, ut sic iugibus deficeret laboribus et expensis. Unde consumpto modico patrimonio quod habebat, necesaria tandem coactus est mendicare. Et licet constaret  eum malitiose uexatum, iudices tamen ei cum instantia postulanti expensas restitui non fecerunt.

Ceterum prior a iam dicto Aurelianensi episcopo et coniudicibus suis auctoritate nostra excommunicationis sententia innodatus pro eo quod pertinaciter ueniebat contra ordinationem eorum factam super prouisione presbyteri memorati, per nuntium suum nobis suggerere procurauit quod iidem iudices post appellationem ad nos legitime interpositam supposuerant terram suam et homines interdicto; et sic de lata in eum excommunicationis sententia, diecesani etiam interdicto, ac ordinatione prouisionis, dicti presbyteri non habita mentione, nostras ad abbatem Sancti Benigni Diuionensis et coniudices suos litteras impetrauit. Qui eidem presbytero personaliter  coram eis prefixo sibi termino comparenti petitas deliberandi inducias denegarunt et legitimas exceptiones ipsius, quas tam super excommunicatione prioris quam suspicione litterarum, quarum filum ruptum certius uidebatur, ac etiam interdicto diecesani episcopi opponebat, admittere recusantes, post appellationem ad nos his et aliis causis a predicto presbytero interpositam, sententiam interdicti, quam Aurelianensis episcopus et coniudices eius in terram prioris protulerant, in eius preiudicium reuocarunt. Quo pretextu iam dictus prior, licet excommunicationis sententia, quam idem Aurelianensis episcopus et coniudices sui protulerant in eumdem, remanserit innodatus, et interdictum in ecclesiam et uillam de Sessiaco a diecesano episcopo pro uerberatione  dicti presbyteri promulgatum relaxatum non fuerit, diuina tamen celebrare presumit, et per se ac monachos suos parochianis sepefati presbyteri ecclesiastica sacramenta ministrans, oblationes pertinentes ad ipsum in proprios usus conuertere non ueretur. Quia igitur hec, si uera sunt, sub dissimulatione transire nec uolumus nec debemus, discretioni uestre per apostolica scripta mandamus quatenus si uobis constiterit de premissis, reuocato in statutum debitum quidquid per dictos abbatem Sancti Benigni et coniudices eius post appellationem ad nos legitime interpositam in preiudicium prefati presbyteri exstitit attentatum, interdicti et excommunicationis sententias tam a sepefato episcopo Aurelianensi  et coniudicibus suis quam a loci diecesano in uillam et homines de Sessiaco promulgatas faciatis usque ad satisfactionem condignam firmiter obseruari. Illos uero quos in sepefatum presbyterum constiterit manus temerarias iniecisse tandiu excommunicatos publice nuntietis et faciatis ab omnibus arctius euitari donec passo iniuriam satisfecerint competenter, et cum uestrarum testimonio litterarum ad sedem uenerint apostolicam absoluendi, non obstantibus litteris quas a uenerabili fratre nostro episcopo Tusculano super absolutione sua obtinuisse dicuntur tacita ueritate. Priorem uero, si eum in hoc constiterit fuisse culpabilem uel excommunicatum  celebrasse diuina, ab officio beneficioque suspensum ad nostram presentiam cum uestris litteris ueritatem plenius continentibus transmittatis. Expensas autem quas eumdem presbyterum fecisse constiterit per malitiosam uexationem abbatis Sancti Germani et antedicti prioris, sicut iustum fuerit, restitui faciatis eidem, in premissis omnibus sublato appellationis obstaculo processuri. Testes autem, etc., usque subtraxerint, per censuram ecclesiasticam, appellatione cessante, cogatis ueritati testimonium perhibere. Quod si non omnes, etc., duo uestrum, etc.

Datum Laterani, Iu Idus Iunii pontificatus nostri, anno decimo quinto.



CXX. ABBATI SANCTI COSMAE DE uICOuARIO, EIUSQUE FRATRIBUS TAM PRAESENTIBUS QUAM FUTURIS REGULAREM uITAM PROFESSIS IN PERPETUUM. Recipiuntur sub protectione sedis apostolice. 


Quoties postulatur a nobis quod religioni et honestati conuenire dignoscitur, animo nos decet libenti concedere et iuxta petentium uoluntatem consentaneum rationi congruum suffragium impertiri. Eapropter, dilecti in Domino filii, uestris iustis postulationibus clementer annuimus, et monasterium ipsum Sancti Cosme, quod ad ius et proprietatem beati Petri specialiter pertinet, ad exemplar felicis memorie Celestini pape predecessoris nostri sub beati Petri et nostra protectione suscipimus et presentis  scripti priuilegio communimus. In primis siquidem statuentes ut ordo monasticus, etc., usque illibata permaneant, in quibus hec, etc., usque uocabulis: Locum ipsum in quo prefatum monasterium situm est cum omnibus pertinentiis suis, ecclesiam Sancti uiti de uicouaro cum omnibus pertinentiis suis, Sancte Marie de Marcianello, Sancti Petri de Ferrata, Sancte Marie de Cantalupo, et Sancti Felicis ecclesias cum omnibus pertinentiis suis, ius quod habetis in ecclesiis Sancti Saluatoris et Sancti Nicolai de Cantalupo, ecclesiam Sancti Angeli de Rocca Iouere, quatuor denarios Papienses propensione ab eadem Rocca, in uicouaro ecclesiam Sancte Lucie cum pertinentiis suis, ecclesiam Sancti Ianuarii  de Catiniano cum pertinentiis suis, ecclesiam Sancte Eugenie cum pertinentiis suis, quinque denarios Papienses quos a monasterio Sancti Clementis Tiburtini percipere debetis, casalem Cerriti Plani, et casalem in Martianello cum pertinentiis suis. Ad hec statuimus ut idem monasterium uestrum nulli nisi Romano pontifici sit subiectum, nec ab eo quidquam ab alio aliquo clerico seu laico exigatur, excepto uno prandio quod Tiburtino episcopo cum septem tantum personis semel in anno, si ipsum ad monasterium uestrum forte uenire contigerit, persoluetis. Chrisma uero, oleum sanctum, etc., usque quod postulatur impendat. Preterea quatuor molendina de Precis, que sedent in pede ripe Sanctorum Cosme et Damiani, molendinum quod sedet sub fonte Piccicaroli,  sedium molendini in riuo de Runci, molendinum in eodem loco quod habetis cum Ioanne de Runci, et terram quam habetis in tenimento Sambuci, uobis nichilominus auctoritate apostolica confirmamus. Sepulturam preterea ipsius loci, etc., usque nullus obsistat, salua tamen iustitia illarum ecclesiarum a quibus mortuorum corpora assumuntur. Decernimus ergo, etc., usque usibus omnimodis profutura, salua sedis apostolice auctoritate. Ad indicium autem huius percepte a sede apostolica libertatis duas libras cere nobis nostrisque successoribus annis singulis persoluetis. Si qua igitur in futurum, etc., usque districte subiaceat ultioni. Cunctis autem eidem loco, etc., usque premia eterne pacis inueniant. Amen.

 Datum Laterani, per manum Ioannis Sancte Marie in Cosmidin diaconi cardinalis, S. R. E. cancellarii, Idibus Iunii, indictione Xu, Incarnationis Dominice anno 1212, pontificatus uero domini Innocentii pape III anno decimo quinto.



CXXI. GLASGUENSI ET BRECHINENSI EPISCOPIS. De electione episcopi Dunkeldensis. 

Dilecti filii H. archidiaconus et capitulum Ecclesie Dunkeldensis, et abbas de Scona, prior de Insula, et uniuersus clerus Dunkeldensis diecesis suis nobis litteris intimarunt quod bone memorie R. episcopo eorumdem uiam uniuerse carnis ingresso, ipsi conuenientes in unum de substitutione pontificis  tractaturi, dilectum filium Ioannem archidiaconum Laodonie, inuocata Spiritus sancti gratia, in episcopum sibi concorditer elegerunt, et carissimus in Christo filius noster Willelmus Scotie rex illustris electioni eorum benignum assensum prebuit, sicut ipsius littere testantur. Unde dilecti filii R. et R. nuntii eorumdem nobis humiliter supplicarunt ut cum prefata Ecclesia sedem apostolicam, nullo mediante, respiciat, electionem ipsam auctoritate apostolica confirmantes, ipsum faceremus in episcopum consecrari. uerum P. nuntius uenerabilis fratris nostri episcopi Sancti Andree in nostra presentia constitutus postulauit instanter ut cum de consuetudine hactenus obseruata idem episcopus, ut dicebat, episcopos Scotie debeat consecrare, prefatum electum  consecrandum ad eum mittere dignaremur. At nuntii memorati, bone memorie Celestini pape ac nostrum priuilegium allegantes, in quo continetur expresse quod omnes episcopatus Scotie immediate apostolice sedi subsunt, inter quos connumeratur et iste, asseruerunt quod prefatus episcopus id sibi de iure non poterat uindicare. Sed et nuntius supradictus proposuit quod idem episcopus super hoc apostolice sedis erat scripto munitus. Quia igitur idem nuntius intentionem suam fundare non potuit, et Ecclesie memorate tandiu differre consecrationem electi sui posset esse ualde damnosum, fraternitati uestre per apostolica scripta mandamus quatenus examinata electione pariter et electo, si eam  inueneritis de persona idonea canonice celebratam, ipsam, sublato appellationis obstaculo, auctoritate apostolica confirmetis, et sine utriusque partis preiudicio alter uestrum, si ambo nequiueritis interesse, accersitis sibi duobus uicinis episcopis, ipsum in presulem studeat consecrare, ac iuramentum fidelitatis nomine nostro recipiat ab eodem sub forma quam uobis sub bulla nostra mittimus interclusam.

Datum Laterani, Idibus Iunii, pontificatus nostri anno quinto decimo.



CXXII. POPULO MEDIOLANENSI, SPIRITUM CONSILII SANIORIS. Aduersus Ottonem imperatorem. 

 Mirari cogimur et moueri quod preteritorum immemores et improuidi futurorum, conuersi estis in arcum peruersum et in reprobum sensum dati, sacrosancte Romane Ecclesie matri uestre deuotionem et obedientiam subtrahendo, que uos multis beneficiauit honoribus et magnis beneficiis honorauit, et ei pertinaciter adherendo qui suis benefactoribus consueuit retribuere mala pro bonis, offensam pro gratia, et iniuriam pro honore; sicut ex iis que contra nos egisse dignoscitur potuistis perpendere manifeste. An forte putatis quod alia uobis retribuet quam reddit ipse nobis? Nam si hoc fecit in uiridi, quid in arido est facturus? Licet autem ex iis que nunc agitis gratia nostra uos reddatis indignos, quia tamen mater obliuisci non potest filiorum uteri sui,  uniuersitatem uestram monemus et exhortamur in Domino, per apostolica uobis scripta mandantes quatenus saniori utentes consilio reuertamini ad deuotionem et obedientiam matris uestre, super excessibus uestris, et specialiter super eo quod dilectos filios ordinarios Mediolanensis Ecclesie nuper eiicere presumpsistis, Deo et nobis taliter satisfacere satagentes ut penam uitare possitis et gratiam adipisci.

Datum Laterani, Idibus Iunii, pontificatus nostri anno quinto decimo.



CXXIII. TRECENSI EPISCOPO, ET ABBATI CLAREuALLENSI CISTERCIENSIS ORDINIS LINGONENSIS DIeCESIS, ET MAGISTRO HENRICO CANONICO TRECENSI. De negotio episcoporum Aurelianensis et Antissiodorensis. 


 De prudentia Senonensis archiepiscopi non possumus non mirari, qui post appellationem ad nos legitime interpositam, et contra nostri formam mandati, peruerse processit in causa quam ad petitionem karissimi in Christo filii nostri Philippi Francorum regis illustris sibi duximus committendam super relaxanda sententia interdicti quod in terram eius uenerabiles fratres nostri Aurelianensis et Antissiodorensis episcopi protulerunt, si predictus rex  eis illud offerret quod esset merito acceptandum, et licet ipsi iusserimus ut, si fieri posset, postposito utrinque iudicio ad amicabilem compositionem intenderet, ipse tamen, turbato negotio potius quam sedato, nec compositionem facere studuit, nec iudicium exercere. Unde, nisi regie uoluissemus serenitati deferre, taliter eum corripere curassemus quod eius profecto non remansisset impunitus excessus. Cum igitur quod ab eo est inordinate presumptum, ipso iure sit irritum et inane, discretioni uestre per apostolica scripta precipiendo mandamus quatenus eius processum et quidquid occasione ipsius inueneritis attentatum, sublato cuiuslibet contradictionis et appellationis obstaculo irritum nuntietis, contradictores, si qui fuerint, uel rebelles per  censuram ecclesiasticam appellatione postposita compescendo. Quod si non omnes, etc. tu ea, frater episcope, cum eorum altero, etc.

Datum Laterani, Idibus Iunii, pontificatus nostri anno decimo quinto.



CXXIu. ATREBATENSI EPISCOPO. Eiusdem argumenti cum epistola 63, libri XIu. 

Dudum dilectis filiis Maiore, Iuratis, Scabinis, et uniuersitate communie Laudunensis conquerentibus nostro est apostolatui reseratum quod dilecti filii electus et clerus Laudunensis aliique uiri ecclesiastici sepe in eos et in terras ac familias eorum excommunicationis et interdicti sententias sine  causa rationabili ac iuris ordine pretermisso promulgant, ipsos per huiusmodi sententias multipliciter contra iustitiam aggrauantes, licet super his de quibus impetuntur a quoquam sint exhibere parati quod postulat ordo iuris. Nolentes igitur eosdem ecclesiastica districtione indebite pregrauari, cum ex apostolice seruitutis officio subleuare teneamur iniuste depressos, eis et aliis auctoritate apostolica curauimus districtius inhibere ne in ipsos uel eorum quemlibet seu terras aut familias eorumdem sine manifesta et rationabili causa excommunicationis uel interdicti sententias promulgarent, decernentes huiusmodi sententias, si que post appellationem ad nos propter hoc legitime interpositam fuerint promulgate,  penitus non tenere. Quia uero eisdem conquerentibus intelleximus quod prefati electus et clerus, inhibitione nostra contempta, nituntur eis modis omnibus obuiare, fraternitati tue per apostolica scripta mandamus quatenus si forsan illi uel alii contra formam inhibitionis premisse presumpserint eos indebite molestare, tu sententias in eos temere promulgatas secundum formam Ecclesie auctoritate nostra relaxes, ita quod conquerentibus satisfaciant competenter, quia dissolui nolumus neruum ecclesiastice discipline. Hanc autem iurisdictionem tibi concessam usque ad triennium uolumus prorogari, ut interim cognoscamus utrum illi  temere contra istos, an isti contra illos indebite moueantur, saluis semper sententiis ex delegatione apostolica promulgatis.

Datum Laterani, II Idus Iunii, pontificatus nostri anno decimo quinto.



CXXu. NOBILI uIRO W. MILITI DE TIGNE. De iure patronatus. 

Cum causam que inter te ex parte una et Andegauense capitulum ex altera super iure patronatus Ecclesie de Tigne uertebatur felicis memorie Celestinus papa predecessor noster uenerabili fratri nostro Mauricio quondam Nannetensi, nunc uero Pictauiensi episcopo et coniudicibus suis duxerit  committendam, ipsi partem citantes utramque, quia dictum capitulum termino constituto non comparuit coram eis, te causa rei seruande in possessionem eiusdem ecclesie induxerunt, et licet idem capitulum infra annum cautionem exposuerit standi iuri, non tamen possessionem eiusdem ecclesie potuit adipisci, te super hoc uiolentiam inferente. Unde cum utriusque partis procuratores demum ad nostram presentiam accessissent, dilectum filium nostrum Benedictum tituli Sancte Susanne presbyterum cardinalem eis concessimus auditorem. Qui auditis et intellectis partis rationibus utriusque, te de mandato nostro ad restituendam ecclesiam Andegauensi capitulo condemnauit. Cuius exsecutionem  sententie uenerabili fratri nostro episcopo Nannetensi et coniudicibus suis commisimus, saluis rationibus tuis, si quas coram ipsis duceres proponendas. Super quibus iidem iudices te audire nullatenus uoluerunt nisi prius fructus ipsius Ecclesie, quos nec tu nec alius nomine tuo perceperat, sicut firmiter asserebas, dicto capitulo resarcires, te nichilominus ad restitutionem quinque millium solidorum post appellationem ad nos legitime interpositam nomine fructuum condemnantes. Sed postmodum ad priorem Sancti Hilarii de Cella et collegas suos delegari nostras obtinuisti litteras sub hac forma, ut si constaret te post appellationem ad nos legitime interpositam ab episcopo Nannetensi et coniudicibus suis condemnatum fuisse, ipsorum reuocato processu, de  negotio cognoscerent principali, alioquin partes per eos ad priorum iudicum remitterentur examen. Coram quibus cum in tantum fuerit litigatum quod iam sola sententia deberet proferri, placuit partibus ut priorum processu iudicum remanente interim in suspenso, iidem iudices de principali cognoscerent, et tota demum causa fideliter ad nos remitteretur instructa.

Testibus igitur productis ab utralibet partium coram eis, et de consensu ipsorum postmodum publicatis, post disputationem diutinam, tam eorum quam etiam priorum processum iudicum sub sigillis ad nos propriis iidem iudices remiserunt. Post hec uero tibi ac procuratori dicti capituli in nostra presentia constitutis dilectum filium nostrum Petrum  tituli Sancte Cecilie presbyterum cardinalem concessimus auditorem. Coram quo interrogari petisti procuratorem predictum utrum in uilla tua sita esset ecclesia memorata, super cuius patronatu inter te ac premissum capitulum questio uertebatur: quod utique dictus concessit procurator de plano. Et secundo interrogatus ac tertio utrum crederet progenitores tuos aliquid iuris habuisse in ecclesia memorata, uel ab eisdem fuisse fundatam, utrumque credere se respondit, protestans te audiendum non esse nec ad diffinitiuam sententiam procedendum nisi prius restitueres Andegauensi capitulo quinque millia solidorum in quibus eidem per dictum Nannetensem episcopum et suos collegas fueras condemnatus; presertim cum appellationem quam te  ab eisdem interposuisse dicebat legitimo tempore non fueris prosecutus: quo suppresso, apostolicas litteras obtinuisti ad priorem Sancti Hilarii de Cella et suos coniudices delegari. Quorum processum nullum asserebat omnino pro eo quod fines apostolici mandati transgressi, priusquam eis constaret de appellatione legitima, de proprietate cognoscere presumpserunt, cum aliter iurisdictioni ordinarie non preessent, ratione cuius in eos posset a partibus consentiri. Nec factas confessiones coram auditore capitulo preiudicare dicebat, cum in eo processu, qui subsistere non poterat constitutus fuerit procurator, et si etiam processus teneret, quod tamen instructa remissa fuerat causa ipsa, interrogationes ulterius fieri non debebant, sed esset potius ad diffinitiuam sententiam  procedendum. Ad hec autem per ordinem respondisti non esse tibi aliquatenus imputandum si infra annum appellationem non fuisti prosecutus obiectam, cum eo tempore captus fueris, sed quam cito fuisti redditus libertati, appellationem fuisti interpositam prosecutus, sicut tuis probatur testibus euidenter; ad restitutionem dictorum quinque millium solidorum te asserens non teneri, tum quia post appellationem ad nos legitime interpositam sententia lata fuit, tum quia fructus ipsius Ecclesie ad sepefatum capitulum minime pertinebant; et si etiam pertinerent, non tamen probatum exstitit te uel alium tuo nomine ipsis idem capitulum spoliasse uel fructus aliquos ex eadem Ecclesia per te uel  per alium percepisse. Ad id uero quod dictum est contra processum iudicum ultimorum, uidelicet quod formam apostolici rescripti transgressi, prius de proprietate quam de appellatione cognouerant, nec aliter iidem iudices iurisdictioni preerant ut in eos posset de consensu partium consentiri, friuolum est omnino, cum de partium uoluntate, priorum iudicum remanente processu, iurisdictio fuerit prorogata. Quod fit quandoque, de tempore ad tempus, de quantitate ad quantitatem, de re ad rem, de persona ad personam, de contractu etiam ad contractum, sed alio modo, prout tam in iure canonico quam ciuili colligitur euidenter. Quorum aliquis etsi aliter iurisdictioni forsitan non preesset, constabat tamen eos ex nostra delegatione iurisdictionem  habere. Nec obstat quod pars aduersa dicebat interrogationes ulterius fieri non debere postquam instructa remittitur ipsa causa, cum contrarium obtineat tam de consuetudine Romane Ecclesie, que usque ad diffinitiuam sententiam quoties expedit partes interrogat, quam de iure.

Nos igitur intellectis per auditorem predictum que proposita fuerant coram eo, quia nobis constitit ex confessionibus procuratoris capituli sepefati intentionem tuam fuisse fundatam, et etiam usum qualemcunque probasti, nec ex parte capituli quidquam de proprietate, neque aliquid probatum fuit sufficienter de usu, ius patronatus tibi adiudicamus Ecclesie memorate, perpetuum super hoc silentium Andegauensi capitulo imponentes. Ad hec, ab impetitione  eiusdem capituli super quinque millibus solidorum te duximus absoluendum, cum non probauerint de fructibus eiusdem Ecclesie te aliquid percepisse. Nulli ergo, etc., usque diffinitionis, etc.

Datum Laterani, II Idus Iunii, pontificatus nostri anno decimo quinto.

In eumdem fere modum scriptum est super hoc dilectis filiis Auree uallis, Sancti Launi Toharcensis et de Ferraria abbatibus Pictauiensis diecesis usque aliquid percepisse. Quocirca discretioni uestre per apostolica scripta mandamus quatenus quod a nobis est ratione preuia diffinitum, faciatis per censuram ecclesiasticam appellatione remota obseruari. Quod si non omnes, etc., duo uestrum, etc.



CXXuI. BITURICENSI ARCHIEPSCOPO. De iuridictione ecclesiastica burgi Dolensis. 


 Cum inter te ex parte una et dilectos filios abbatem et conuentum Dolensis monasterii ex altera super ecclesiastica iurisdictione quam in clericos et laicos burgi Dolensis tam de iure communi quam ex priuilegiis Bituricensi Ecclesie ab apostolica sede concessis tibi competere proponebas, asserendo quod abbas et conuentus predicti te super eadem presumpserant molestare, parte monasterii in contrarium proponente iurisdictionem eamdem ad se per priuilegia multorum Romanorum pontificum pertinere, et quod tu super ipsa idem  monasterium molestabas, controuersia coram nobis et etiam coram iudicibus delegatis fuerit diutius agitata, et ab eisdem ad nos causa remissa sufficienter instructa, nos tandem te ac ipsius monasterii procuratoribus componendi plenariam habentibus potestatem in nostra presentia constitutis, pro bono pacis, de consensu uestro et fratrum nostrorum consilio sic duximus prouidendum, ut uidelicet cum in burgo Dolensi tres sint parochiales ecclesie, una illarum, scilicet ecclesia Sancti Stephani, cum capellano inibi seruiente ad Dolense monasterium pertineat pleno iure, ac omnes homines ipsius monasterii manentes impresentiarum  in burgo Dolensi, et etiam homines monasterii qui aliunde ad burgum ipsum accesserint habitandum, nec non et alii quilibet qui homines monasterii fient et inhabitauerint burgum, cum omni posteritate sua ad eiusdem dominium pertinente ac manente in burgo, clerici quoque qui sunt uel fuerunt uel fuerint filii hominum monasterii, manentes in burgo, erunt parochiani ecclesie supradicte, et abbas monasterii memorati in eos omnimodam iurisdictionem ecclesiasticam in case quolibet obtinebit; ita quod tu ac ministri tui in eadem ecclesia, capellano, et aliis hominibus tam clericis quam laicis, qui iuxta determinationem nostre prouisionis existunt uel erunt parochiani eiusdem, quandiu in eodem burgo manserint, nullam habebitis iurisdictionem  omnino, et eosdem uobis excommunicare seu absoluere non licebit; super his abbati a nobis plenaria potestate concessa.

Quod si Clerici filii hominum monasterii extra burgum manentium ad ipsum inhabitandum accesserint, et in domibus parochianorum monasterii manserint, uel ad manendum domos emerint, uel conduxerint ab eisdem, parochiani erunt ecclesie supradicte, alioquin iidem crunt tue iurisdictioni subiecti. In reliquis uero duabus ecclesiis, uidelicet Sancti Germani et Sancte Marie parue, abbas et monachi monasterii sepedicti presentationem capellanorum habebunt tantummodo et census ac obuentiones quas in eis hactenus habuerunt; in quibus  et capellanis earum, clericis et omnibus aliis hominibus tam clericis quam laicis in ipso burgo uel extra manentibus, preter illos qui secundum determinationem prefatam pertinent ad ecclesiasticam iurisdictionem abbatis, omnimodam iurisdictionem episcopalem et consuetudines tam in denariis pentecostalibus quam in treuga, communia, et ipsa sequenda iurandis, ac in aliis, nec non procurationibus tuis archidiaconi et archipresbyteri et omnimoda obedientia, sicut habes in aliqua ecclesia uel persona Biturie, obtinebis. Quod si homo monasterii alterius domini feminam uel alterius domini homo monasterii feminam duxerit in uxorem, quandiu legi uiri fuerit alligata, cum liberis susceptis ex eo forum sequetur et parochiam uiri  sui; cum autem a lege uiri solnta, ad iurisdictionem ecclesiasticam et parochiam ad quam pertinebat primitus reuertetur.

Preterea si monasterium alterius hominem in burgo manentem quomodolibet acquisierit, uel homo abbatis ad alterius dominium transferatur, homo ille sub illius iurisdictione ecclesiastica sub cuius in burgo primitus fuerat remanebit, nec propter mutationem domini temporalis ecclesiasticam iurisdictionem mutabit. Si uero aliquis monasterii et alterius domini homo communis existat, in uno anno tuus, et in alio sit parochianus abbatis; nisi forsan per exequationem tuam et abbatis ipsius  aliter statuatur. Cum autem abbas clericum ad suam iurisdictionem ecclesiasticam pertinentem tibi ad ecclesiam aliquam presentarit, ipse ad eamdem admissus ex toto tue iurisdictioni ecclesiastice subiacebit, saluo iure abbatis in rebus patrimonialibus, si que habet. In representando uero quemlibet clericum ad uacantem ecclesiam dicet abbas: Clericum istum ad ecclesiam illam uacantem elegi, et eumdem tibi presento. Homines uero abbatis uel alterius extra burgum manentes, qui fuerant parochiani ecclesie Sancti Stephani supradicte, parochiani alterius illarum ecclesiarum que tibi subsunt existent. Sed ecclesia Sancti Germani, quia in ipsa maiorem quam in ecclesia beate Marie parue monasterium habet censum, plures quam illa parochianos  habebit. Quod si forte homo aliunde in burgo ueniens pro aliqua causa, priusquam maneret in burgo, a te uel a tuis citatus fuerit, uel excommunicationis uinculo seu alia sententia innodatus, quantum ad iurisdictionem ecclesiasticam coram te causa huiusmodi decidetur, et eadem forma de homine monasterii manente in burgo, si se transtulerit alias, seruabitur pro abbate.

Ceterum homines monasterii in illa parte burgi manentes que Raschaz dicitur, erunt parochiani ecclesie sancti Dionysii, sicut primitus exstiterunt, et tue in omnibus iurisdictioni subiecti, sicut alii eiusdem parochie qui habitant extra burgum. Et sic tota illa parochia Sancti Dionysii cum omnibus  hominibus habitantibus in eadem, cuiuscunque dominii sint, siue monasterii, siue alterius, tue iurisdictioni ecclesiastice in omnibus, sicut alia quelibet de Bituria, de cetero subiacebit. Tu uero pro illis hominibus monasterii qui ad presens in eadem parte burgi morantur, de hominibus militum uel aliorum tue iurisdictioni subiectis in burgo manentibus totidem homines equipollentes eisdem iuxta bonorum uirorum arbitrium recompensabis monasterio memorato, qui cum omni posteritate sua tam clericis quam laicis de cetero ecclesie Sancti Stephani parochiani existant, et in ecclesiastica iurisdictione omnimodo, sicut eius homines, ipsi monasterio sint subiecti: et super his eiusdem loci abbati tuas litteras assignabis. Si uero in capella  de Petrina monachus sacerdos uel clericus prius ad iuridictionem abbatis pertinens ministrauerit, eiusdem abbatis iurisdictioni ecclesiastice subiacebit; alioquin tue iurisdictionis existet. In eadem quoque capella in precipuis festiuitatibus et beate Marie ac apostolorum nec non diebus Dominicis non admittetur quispiam ad diuina, nisi infirmi tantummodo ibidem manentes, et seruientes eorum. In priuatis uero diebus, si quis in ea diuina ex deuotione audire uoluerit, non uetetur. Preterea si quando tu uel officiales tui ecclesiam Sancti Germani supposueritis interdicto, in eadem capella celebrabitur uoce submissa, clausis ianuis, non pulsatis campanis, et nullo admisso nisi pauperibus  et infirmis, et seruientibus eorumdem. Ceterum si forsan terra domini Castri Radulfi interdicto supposita generali fuerit, in ecclesia Sancti Stephani, submissa uoce, clausis ianuis et non pulsatis campanis, celebrabuntur diuina, dummodo interdictum illud in aliis duabus ecclesiis, uidelicet Sancti Germani et Sancte Marie parue, facias obseruari. De questionibus uero ad inuicem motis super his que sunt extra burgum taliter est prouisum, ut capellani ecclesiarum quarum ad monasterium ius pertinet patronatus, omnia mobilia siue immobilia specialiter sibi legata integre sine percunctatione percipiant, et priores faciant illud idem de his que sibi specialiter legabuntur  . Illud autem quod legatum fuerit ecclesie, ac determinatum exstiterit ad  usum aliquem, utpote ad fabricam, luminare, uel huiusmodi, usui illi cedet; si uero simpliciter ecclesie legatum fuerit, inter priorem et capellanum equaliter diuidetur. In ecclesia uero illa in qua prior non residet, in usum capellanie conuertetur totaliter, nisi fuerit specialiter priori legatum. Bona quoque capellanorum decedentium per ecclesias acquisita penes capellanias, siue condiderint testamentum, siue intestati decesserint, remanebunt. Determinari etiam debet quid ad capellanum et quid ad priorem pertineat, ac super hoc scriptum authenticum fieri, quod tuo sigillo signabitur et abbatis. Et si forsan inter priorem et capellanum super iure capellanie uel ecclesiarum prouentibus temporalibus questio  aliqua oriatur, prior coram abbate, capellanus uero in tua uel officialium tuorum curia respondebit. Porro capelle beate Marie de Cuslenc maior capellanus, qui est de Praa, a te totam curam recipiet, et onus illius pariter sustinebit, ac officiabit eamdem uel officiari faciet per idoneum sacerdotem, ita quod cultus diuini nominis ibidem nullatenus minuetur; et illius uicarius prestito iuramento promittet se tua iura et sententias seruaturum. Insuper domus de Chamin de Cloys, cum illa de Perer Crocet ac illa de Cloys et quolibet alio iure suo, tibi libere remanebit. Domum etiam de Oblinquo, que in cemeterio dicitur esse constructa, uoluntati et prouisioni abbatis et eiusdem loci prioris relinques, nec ipsum priorem super eadem per te uel aliquem  ministrorum tuorum de cetero molestabis. Ad hec autem est renuntiatum hinc inde quibuslibet priuilegiis et indulgentiis utrinque super premissis omnibus a sede apostolica impetratis, et nos ipsa, quantum ad premissa omnia, uiribus carere decernimus, salua tamen temporali iurisdictione abbatis in omnibus que infra cruces burgi consistunt. Ut igitur hec nostra prouisio robur perpetue obtineat firmitatis, ipsam auctoritate apostolica confirmamus et presentis scripti patrocinio communimus. Decernimus ergo, etc., usque incursurum.

Datum Laterani, XuII Kal. Iulii, pontificatus nostri anno quinto decimo.



CXXuII. ARCHIEPISCOPO BITURICENSI, ET EPISCOPO LEMOuICENSI, ET ABBATI DALONENSI CISTERCIENSIS ORDINIS LEMOuICENSIS DIeCESIS. De electione abbatis Tutellensis. 


Diligenter auditis et perspicaciter intellectis que coram nobis proposita sunt a patribus super duabus electionibus in Tutellensi monasterio celebratis, et delegatorum processu, qui unam cassantes, aliam confirmarunt, pensatis nichilominus natura et qualitate negotii, quibus potius duximus inherendum, ipsorum delegatorum sententiam ratam habentes, per apostolica uobis scripta mandamus quatenus eam auctoritate nostra faciatis inuiolabiliter obseruari,  contradictores, si qui fuerint, uel rebelles per censuram ecclesiasticam appellatione postposita compescendo, nullis litteris ueritati et iustitie preiudicantibus a sede apostolica impetratis. Quod si non omnes, etc., duo uestrum, etc.

Datum Laterani, Idibus Iunii, pontificatus nostri anno decimo quinto.



CXXuIII. ANGELO ABBATI ET CONuENTUI SANCTI ALEXII DE URBE. Confirmat illis uineas montis Auentini. 

Coram dilecto filio nostro Petro tituli Sancte Cecilie presbytero cardinale, quem syndico ecclesie Sancte Prisce ac economo monasterii uestri concessimus  auditorem, idem syndicus nomine ecclesie Sancte Prisce omnes uineas in monte Auentino positas, quas idem monasterium possidebat, ab economo ipso petebat, quas pertinere ad ecclesiam Sancte Prisce per instrumenta donationum Philippi et Epiphanii ostendere nitebatur. uerum pars uestra respondens dictas uineas iuris esse monasterii Sancti Alexii, prout per instrumentum donationis Eufimiani, cuius donatio predictorum Philippi et Epiphanii donationem tempore longo precesserat, liquido apparebat, possessionem insuper longissimam allegabat, quam per instrumenta locationum et priuilegia pontificum Romanorum et testes plurimos manifeste probauit. His igitur nobis per cardinalem eumdem fideliter explicatis, nos uisis et auditis instrumentis  ac confessionibus utriusque partis, et attestationibus et allegationibus intellectis, de fratrum nostrorum consilio economum uestrum nomine ipsius monasterii ab impetitione syndici Sancte Prisce super dictis uineis sententialiter duximus absoluendum. Nulli ergo, etc., diffinitionis, etc., usque incursurum.

Datum Laterani, Idibus Iunii, pontificatus nostri anno decimo quinto.



CXXIX. MAGISTRO ET FRATRIBUS MILITIAE TEMPLI. De uiolenta manuum iniectione in clericos. 

Ea que pro defensione nominis Christiani sustinetis  discrimina nos inducunt ut uos et ordinem uestrum fauore continuo prosequentes, quieti uestre propensius intendamus, et studeamus auferre uobis materiam grauaminis et laboris. Hinc est quod uobis auctoritate presentium indulgemus ut si qui e fratribus uestris in se inuicem, siue in alios religiosos quoslibet, seu etiam in clericos seculares manus iniecerint uiolentas, per diecesanos episcopos absolutionis beneficium assequantur, etiamsi eorum aliqui prius quam habitum uestrum susciperent, tale aliquid commiserint propter quod ipso actu excommunicationis sententiam incurrissent, nisi excessus ipsorum esset difficilis et enormis, utpote si esset ad mutilationem membri uel sanguinis effusionem processum, aut uiolenta manus in episcopum  uel abbatem iniecta, cum excessus tales et similes sine scandalo nequeant preteriri. Nulli ergo, etc., concessionis, etc., usque incursurum.

Datum Signie IX Kalend. Iulii, pontificatus nostri anno decimo quinto.



CXXX. BITURICENSIS ARCHIEPISCOPO. Aduersus archiepiscopum Burdegalensem. 

 Diligenter auditis et perspicaciter intellectis que tu et dilectus filius magister Amaneus procurator uenerabilis fratris nostri Burdegalensis archiepiscopi coram nobis proponere uoluistis super sententia quam auctoritate primatie in eumdem archiepiscopum  promulgasti, suspendendo ipsum ab officio metropolitice dignitatis pro eo quod ad tuum uocatus concilium accedere non curauit, nec pro se aliquem idoneum destinare, de communi fratrum nostrorum consilio sententiam ipsam ratam habuimus et usque ad satisfactionem idoneam precepimus obseruari, hoc ad cautelam expresso quod lis coram nobis non de primatia, sed de sententia, exstitit uentilata. Credentes igitur ad satisfactionem sufficere competentem pro predicta sententia relaxanda ut memoratus archiepiscopus per seipsum aut alium uirum idoneum ad tuam accedat presentiam, relaxationem eiusdem sententie humiliter petiturus, et promissurus firmiter sub suarum, si necesse fuerit, testimonio litterarum quod ad tuum concilium uocatus  accedet, facturus quod de iure fuerit faciendum, fraternitati tue per apostolica scripta mandamus quatenus cum ab eo fueris taliter requisitus, sententiam ipsam non differas relaxare, nullam ei penam infligens, si forte ipsam sententiam non seruabit antequam per nos fuerit declaratum an eadem esset sententia obseruanda, cum hoc apostolice prouidentie duxerimus reseruandum. Alioquin uenerabili fratri nostro Turonensi archiepiscopo et dilectis filiis decano et subdecano Pictauiensibus dedimus in mandatis ut illam appellatione remota relaxent absque preiudicio iuris tui.

Datum Signie, u Idus Iulii, pontificatus nostri anno decimo quinto.

 Scriptum est super hoc eisdem in eumdem fere modum usque duxerimus reseruandum. Quocirca discretioni uestre per apostolica scripta mandamus quatenus si dictus archiepiscopus mandatum nostrum neglexerit adimplere, uos illam appellatione postposita relaxetis absque preiudicio iuris archiepiscopi memorati. Quod si non omnes, etc., tu ea, frater archiepiscope, cum eorum altero, etc.



CXXXI. FRATRIBUS IEROSOLYMITANI HOSPITALIS ET MILITIAE TEMPLI IN REMENSI DIeCESI CONSTITUTIS. Ne interdictos uel excommunicatos tradant sepulture. 

Religionis intuitu, et etiam deuotionis obtentu quam circa nos geritis, uos et domos uestras sincera  caritate diligimus. Sed quantumcunque uos diligamus et prompta uobis uelimus benignitate deferre, sustinere non possumus nec debemus ut si quid interdum contra Deum et iustitiam attentatis, remaneat incorrectum. Audiuimus autem, et audientes non potuimus non moueri, quod parochianos Corbeiensis Ecclesie, que specialiter beati Petri iuris existit, sub pretextu confraternitatis, etiamsi uinculo teneantur excommunicationis astricti, ecclesiastice presumitis tradere sepulture. Quoniam igitur tanto id grauius ferimus quanto uobis amplius indecens reputamus et uestre saluti contrarium, per apostolica uobis scripta mandamus et districte precipimus quatenus de cetero parochianos Corbeiensis ecclesie  qui uinculo tenentur excommunicationis astricti ad sepulturam recipere nullatenus presumatis, scituri quod si ipsos uel alios excommunicatos sepulture tradere presumpseritis, honestati domus uestre grauissime derogabitis, et tandem non sine indignatione nostra huius presumptionis correctionem, auctore Domino, sentietis.

Datum Signie, Kal. Iulii, pontificatus nostri anno decimo quinto.



CXXXII. RODULPHO PRESBYTERO. Dantur ei monita. 

Diligenter auditis et perspicaciter intellectis que  circa te super uoto ac professione monastici ordinis per inquisitionem delegatorum nostrorum reperta fuerunt, te ad obseruantiam regule monachalis decernimus non cogendum, quanquam saluti tue magis expedire credamus ut ad illud regnum feliciter obtinendum uim tibi facias et bellum indicas de quo legitur quod a diebus Ioannis Baptiste regnum celorum uim patitur, et illud diripiunt uiolenti. Tu ergo, siue licentia in seculo remanendi, siue prouidentia exeundi de seculo usus fueris, diuine te subiicias seruituti, et per mandatorum Dei semitas gradiaris ne forte, si secus egeris, teipsum decepisse proberis.

Datum Signie, uI Nonas Iulii, pontificatus nostri anno decimo quinto.



CXXXIII. FRATRIBUS HIEROSOLYMITANI HOSPITALIS IN HIBERNIA CONSTITUTIS. 


Cum a nobis petitur, etc. usque perducatur effectum. Eapropter, dilecti in Domino filii, uestris iustis precibus inclinati, de Killemainan, de uilla Turmot, de Ysoude, Sancti Michelis de Kreuach, Sancti Clementis Dublinensis, de Tauerach, de Douenachpatic, de Kilteltan, de Legno, de Moylbochen, de Moyllach, de terra Ade Dullart et Pagani fratris sui, de Cluchihunche, de Knocduine, de Clunif, de Bernemeche Ade de Lenz, de Dunler, de Ken, de Cloch, de terra Amauri de Feypo iuxta Luuech, Sancte Marie in Arch., de terra que fuit R. filii  W. Sancti Ioannis Arch., de Rashmulin, de Incheme Kargi, de Maniblos, de terra Walteri de Logan, de terra W. Forestarii in Magelin, Sancti Ioannis euangeliste in Crafferg, de Bruach, de Glorie, de Batmolin, de Kilhiele, de Killuuarin, de Rathenans, de Tachsixan, de Rathsuln, de terra Philippi uituli, de terra Thome uituli, de terra Ioannis de Peinkoyt, de Adcor, de uilla Aufrid. in Ardrie, Sancti Dauid de Nas., de terra Ricc. filii Aluered., de uilla W., de Keldif, de Clane, de Iuthe, de Killebech, de terra W. Cirencestre, de Dunig, de Kernach, de Marachem, de uilla Sirloc, de Tuly, de Killemelin, de Rathbrid, de Kilros, de terra que fuit Radulfi de Offali, de Dunheue, de Finouere, de Orengam, de terra Thome filii Maur., de Killergi, de Struhan,  de Dorric, de Foder, de uilla Dauid de Dumetham, de uilla Dauid Boch, de terra Ricc. Pmcne, de Gillachnescop. in Obuy, de Archimen. Triech., de tota terra Reug. Poherii in Lagen., de Archemang, de Cauelmuy, de terra Ricc. de Hemfort, Sancti Petri de Selescar, Sancti Michelis de Wesefort, Sancti Ioannis, Sancti Patricii, Sancte Brigide, Sancte Marie Magdalene Wesfort, Sancti Ioannis de Balischauc, de Inchescorch, Sancti Ioannis de terra Helie de Pondlg, de Dufer, Sancte Marie de Slefcultre, de terra Rog. ualen., de terra Osbati God, de terra W. Bruselanc., de Senerah, de Kildium, Sancti Ioannis Wateford, de Drukun, de Keslliuor, Sancte Marie de Tibh., de Arfinan, de Radron, de Magdeuuin, de  Stangenach, de terra W. Auguill., de terra Ade Martel., de Obrid., de terra Alex. Carpentar., de Dumercth, de Typar, de Karketel, de Hules, de Cathan, de Kilguban, de terra Roberti Silwim., de Lunc., de Kilkallan, de Carcorchin, de terra Ricc. de Mora, de terra Thome filii Rad., de terra Henrici Pmcn., de feudo decem militum in honore Cathan., de Addar., de terra Galf., de Exse., de terra Tancardcor., Sancti Marchach. Linurin., Sancte Brigid. Linurin., de terra Godeberti de Rupe., de imo Gantard. Inker, de Lachmecger., de Holegr., de toto tuedo de Amerit, de toto tuedo de Tulachleys, de toto tuedo de Horr., de toto tuedo de Maycr., Sancti Ioannis de Corcang. de Roskelan. et de Senegart, Clencan, ecclesias cum omnibus  uillis, decimis, capellis, pertinentiis et appendiciis suis, nec non et alia bona uestra, sicut ea iuste ac pacifice possidetis, uobis et per uos domui hospitalis auctoritate apostolica confirmamus et presentis scripti patrocinio communimus. Nulli ergo, etc., confirmationis, etc., usque incursurum.

Datum Signie, XIII Kalend. Augusti, pontificatus nostri anno decimo quinto.



CXXXIu. IOANNI REDOSTONENSI EPISCOPO. De greco episcopo ad Ecclesie unitatem reuerso. 

Cum ad obedientiam sacrosancte Romane Ecclesie redieris, sicut ex parte tua fuit propositum coram nobis, auctoritate tibi presentium indulgemus  ut in apostolice sedis deuotione persistens, illa gaudeas libertate qua gaudent Latini episcopi Romanie, illamque iurisdictionem in subditos tuos obtineas quam et ipsi in diecesibus suis habent. Nulli ergo, etc. concessionis, etc., usque incursurum.

Datum Signie, II Idus Iulii, pontificatus nostri anno decimo quinto.



CXXXu. EIDEM. Ut Grecos hortetur ad unitatem Ecclesie. 

Cum ad obedientiam apostolice sedis redieris, ut quod audisti alii dicas: ueni, et trahas quasi  cortina cortinam, fraternitati tue presentium auctoritate mandamus quatenus cepiscopos tuos nec non monachos et clericos Grecos, ut ad obedientiam sedis apostolice reuertantur, exhortationibus sedulis efficaciter moneas et prudenter inducas, ita quod diligentia tua clareat in effectu, et gratiam nostram merearis plenius et fauorem.

Datum Signie, II Idus Iulii, pontificatus nostri anno decimo quinto.



CXXXuI BOIANENSI EPISCOPO. De quodam instrumento corroso. 

Significante uenerabili fratre nostro episcopo uenafrano ad nostram noueris audientiam peruenisse  quod ecclesia sua ignis incendio deuastata, ipsius priuilegia coactus est alias deponere conseruanda: inter que priuilegium quoddam, quod inter Ecclesiam uenafranam et Hospitalarios ciuitatis eiusdem compositionis et pacis federa continebat, repertum est ex conseruatorum incautela corrosum. Unde quia ex ipsius abolitione magnum posset Ecclesie uenafrane dispendium prouenire, ac nonnulli, qui dum idem conderetur priuilegium interfuerant, dictos Hospitalarios simile habere priuilegium asseuerent, nobis humiliter supplicauit ut inducere dictos Hospitalarios ad exhibendum idem priuilegium dignaremur. uolentes igitur Ecclesie uenafrane  dispendiis precauere, fraternitati tue per apostolica scripta mandamus quatenus Hospitalarios antedictos ad prefatum priuilegium exhibendum, secundum quod Ecclesie antedicte priuilegium reformetur, moneas efficaciter et inducas. Alioquin depositiones predictorum testium audiens, efficias et procures ut eorum dicta in scripturam publicam ad perpetuam memoriam redigantur.

Datum Signie, XIII Kal. Augusti, pontificatus nostri anno decimo quinto.



CXXXuII. BERNARDO PRIMO ET FRATRIBUS EIUS. Forma religionis quam tenent describitur. 

  Ne quis de cetero uestrum ualeat calumniari propositum, sicut olim diligenter examinauimus fidem uestram, ita nunc conuersationem uestram prudenter inuestigare curauimus, et utramque litteris apostolicis fecimus comprehendi, ut illa in testimonium habeatis. Conuersationis ergo uestre propositum tale est: »In nomine Patris et Filii et Spiritus sancti, et beatissime semper uirginis Marie, ad edificationem uniuersalis sancte Dei Ecclesie, et ad salutem animarum nostrarum et omnium ad quorum aures peruenerit. Sicut fideliter credimus corde, fidem catholicam per omnia et in omnibus integram et inuiolatam, quemadmodum in litteris nostre examinationis expressum est, ore  firmiter confiteri et nuntiare et predicare proposuimus, et usque ad animam et sanguinem aduersus omnes sectas heresum defendere uiriliter promisimus, consistentes sub magisterio et regimine unius et ueri magistri Domini nostri Iesu Christi ac piissimi uicarii eius pape Innocentii et successorum eius, semper permanentes tam corpore quam spiritu in communione sancte Romane ac uniuersalis Ecclesie, quam sanctam et catholicam et apostolicam semper et ubique confitemur et predicamus, extra quam neminem saluari fatemur. Sed quia fides sine operibus mortua est, seculo abrenuntiauimus, et que habebamus, uelut a Domino consultum est, pauperibus erogauimus, et pauperes esse decreuimus, ita quod solliciti esse de crastino non curamus, nec aurum  uel argentum uel aliquid tale, preter uestimentum et uictum quotidianum, a quoquam accepturi sumus. Consilia quoque euangelica uelut precepta seruare proposuimus. Et quanquam officium nostrum sit precipue ut omnes discant Scripturas sacras et omnes idonei, exhortentur tamen, dum tempus ingruit, propriis manibus laboramus, ita duntaxat ne pretium accipiamus conuentum. Nam cum ex magna parte clerici simus, et pene omnes litterati, lectioni, exhortationi, doctrine, disputationi contra omnes errorum sectas decreuimus desudare, disputationes tamen a doctioribus fratribus in fide catholica comprobatis et instructis  in lege Domini dispensari, ut aduersarii catholice et apostolice fidei cognoscant ueritatem, et resipiscant a laqueis diabolici erroris, quibus tenentur capti. Cum prelatorum uero licentia et ueneratione debita per idoneos fratres et in sacra pagina instructos, qui potentes sint in sana doctrina arguere gentem errantem, et ad fidem modis omnibus trahere, et in gremio sacrosancte Romane Ecclesie studebimus reuocare. Denique licet dicat Christus: Oportet semper orare et non deficere , et Apostolus: Sine intermissione orate , tamen quidam nostrorum per uigenti quatuor uices inter diem et noctem, alii quindecies, alii duodecies, qui autem minus septies, pro omnibus hominibus secundum eorum gradus orant. Continentiam  perpetuam et castimoniam uel uirginitatem inuiolabiliter conseruando, suspectum mulierum consortium deuitando, ut nemo nostrum solus ad solam, nec etiam ad loquendum, nisi audientibus aut uidentibus legitimis testibus et certis personis, accedat. Nunquam in una domo fratres et sorores presumant dormire, nunquam ad unam mensam residere. Ecclesiastica sacramenta suscipiemus ab episcopis et sacerdotibus in quorum diecesibus et parochiis commorabimur, et eis obedientiam debitam et reuerentiam exhibebimus. Per honestiores autem et instructiores in lege Domini et in sanctorum Patrum sententiis uerbum Domini censuimus proponendum, de prelatorum Ecclesie conscientia et consensu, fratribus et amicis, clericis et laicis,  ut discant necessaria pro hereticis conuertendis. In omnibus uero episcopatibus, diecesibus, uel parochiis in quibus sumus uel fuerimus, disposuimus ieiunare secundum morem et consuetudinem prelatorum et catholicorum uirorum orthodoxorum illarum prouinciarum, tam in uigiliis, quam in ieiuniis Quatuor Temporum et Quadragesime. Ad mensam quoque semper legendum in domo qua fuerimus conuersati, ex quo numerum excedimus octonarium. Silentium similiter data benedictione usque ad peragendas gratias obseruandum, nisi ob correctionem lectoris aut ob explanationem lectionis. Qui uero secularium nobis credunt, a quibuscunque aliquid per aliquam fraudem habuerint, necesse est,  si potuerint et nobis acquiescere uoluerint, ut ipsis et non aliis restituant. Decimas siquidem et primitias et oblationes et cetera secundum usum locorum seruitia prelatis et aliis clericis sub quorum diecesibus uel parochiis uictitauerint fideliter persoluant: quod omnibus fidelibus Christianis efficaciter suademus. Religiosum et modestum habitum ferre decreuimus, qualem ex uoto consueuimus deportate, utendo de cetero calceamentis communibus, ad consilium et mandatum summi pontificis, pro tollendo scandalo quod contra nos mouebatur de calceamentis desuper apertis, quibus uti hactenus solebamus.« uos ergo prescriptum conuersationis  propositum de corde puro et conscientia bona et fide non ficta taliter obseruetis ut Deo gratum obsequium et hominibus utile prebeatis exemplum.

Datum Signie, X Kalend. Augusti, pontificatus nostri anno decimo quinto.



CXXXuIII. POPULO ALEXANDRINO, SPIRITUM CONSILII SANIORIS. Ut ab Ottone imperatore recedant. 

 Apostolice sedis erga uos ab ipsis ciuitatis uestre primordiis gratiam et fauorem ipsius quoque ciuitatis uocabulum protestatur, quam felicis memorie Alexander papa predecessor noster, utpote nouam plantationem Ecclesie, tanta caritatis prerogatiua dilexit ut in perpetuam sue gratie ac uestre  deuotionis memoriam, eam suo curauerit nomine insignire. Qualiter autem nos eius in uestra exaltatione uestigia non solum imitati fuerimus, uerum etiam supergressi, licet operibus uos exhibeatis immemores, in uestris tamen cordibus memores, sicut credimus, permanetis; quippe cum talia sint que uobis contulimus ut eorum nullo debueritis tempore obliuisci. Miramur igitur, nec satis admirantes sufficimus admirari, quod conuersi in arcum peruersum, et in reprobum sensum dati, sic cito recessistis a fidelitate nostra et sancte Romane Ecclesie matris uestre, cui non solum debita minime prestitistis, uerum et in impiorum consilium abeuntes, facti estis inimici eius, in capite impugnantes eam una cum persecutoribus eius, et Ottoni tyranno et excommunicato  et maledicto in nostram iniuriam et animarum ac rerum uestrarum periculum adherentes. Quanquam igitur merita uestra non exigant ut uos patris mansuetudine reuocemus, sed potius seueritate iudicis puniamus, quia tamen pater filium diligit etiam offendentem, imitantes longanimitatem illius cuius patientia, quantum in ipso est, ad ueniam peccatores adducit, uniuersitatem uestram exhortamur attentius, per apostolica uobis scripta mandantes quatenus a prefato tyranno, qui, sicut per ea que circa nos egit, nisi esset cor uestrum insipiens obscuratum, aduertere potuistis, benefactoribus suis mala pro bonis retribuit, atque ab eius complicibus sano utentes consilio recedatis, et redeatis  humiliter ad sinum sancte Romane Ecclesie matris uestre, offensam preteritam obsequiis subsequentibus expiantes. Alioquin indubitanter noueritis uos priuilegiis omnibus uobis ab eadem indultis perpetuo spoliandos, cum propter ingratitudinis uitium libertas in seruitutis compedem reuocetur.

Datum Signie, III Idus Iulii, pontificatus nostri anno decimo quinto.



CXXXIX. CREMONENSI EPISCOPO APOSTOLICAE SEDIS LEGATO. Confirmat depositionem episcopi uicentini. 

 Per tuas nobis litteras intimasti quod cum  contra episcopum uicentinum tam per publicam famam quam per canonicos ipsius Ecclesie multa tuis fuissent auribus inculcata, licet notorium esset eumdem episcopum clamorem qui de ipso ascenderat opere compleuisse, ad cautelam tamen eidem terminum prefixisti quo se tuo conspectui presentaret, suam super obiectis, si posset, innocentiam ostensurus. Quo demum pluribus sibi terminis assignatis in tua comparere presentia non curante, in eum depositionis sententiam promulgasti, capitulo uicentino alium eligendi liberam tribuens facultatem. Quamuis igitur ad id fine nostro speciali mandato procedere non debueris, cum hoc sit unum ex illis quod sibi sedes apostolica specialiter reseruauit, quia tamen nota est eius enormis dilapidatio,  et deformis insufficientia non ignota, et antequam tuas litteras acceperimus, nos super ipsius depositione nostras feceramus litteras iam notari, fraternitati tue per apostolica scripta mandamus quatenus eumdem facias ab Ecclesie uicentine regimine perpetuo remanere remotum, monens idem capitulum diligenter ut in nullo de cetero eidem intendens, personam idoneam et Ecclesie Romane deuotam sibi per electionem canonicam infra mensem preficiant in pastorem. Alioquin tu id auctoritate nostra sublato cuiuslibet contradictionis et appellationis obstaculo exsequaris, nichilominus dictum episcopum per censuram ecclesiasticam districtissime cogens ut pecuniam quam de alienatis Ecclesie possessionibus congregauit  refundat in eiusdem Ecclesie debita persoluenda.

Datum Signie, Non. Iulii, pontificatus nostri anno decimo quinto.

Super hoc scriptum est capitulo uicentino.



CXL. EPISCOPO AURASICENSI. Delegat causam matrimonii mulieris bigame. 

Ex tuarum perpendimus serie litterarum F. mulierem Aurasicensem coram te fuisse conquestam quod, cum B Garinus parochianus tuus eam duxisset legitime in uxorem, eamdem non curabat maritali affectione tractare; cumque partes ad tuam presentiam  conuocasses, dicta mulier iuramento firmauit quod idem B. per uerba de presenti contraxerat cum eadem, testibus nichilominus ad hoc probandum productis, quorum depositiones eisdem duxisti litteris inserendas. Econtra uero B. memoratus iurauit se nunquam contraxisse cum muliere iam dicta, nec eamdem annulo subarrhasse, producens nichilominus testes ad reprobationem testium productorum ab ipsa, dicta quorum eisdem inserere litteris procurasti. Proposuit etiam B. predictus quod eadem mulier cuidam Sthephano in Ecclesie facie fuerat matrimonialiter copulata, qui carnaliter eamdem cognouerat, et eam tenebat in domo propria ut uxorem, quod in iure confessa fuit mulier sepe dicta, asserens tamen se cum B. sepedicto  primitus contraxisse. Cumque postmodum mulier eadem ad testes interim producendos diem sibi peteret assignari, dictus B. asserens eamdem audiuisse dicta testium productorum ab ipso, ac propter hoc non debere rursum ad testium productionem admitti, sedem apostolicam appellauit, octauas sancti Martini proximo uenturas terminum sue appellationi prefigens: quem terminum arctans ad festum Ascensionis proximo tunc futurum, nobis humiliter supplicasti ut causam eamdem fine terminare debito dignaremur. Nos igitur iis tam per litteras tuas quam per relationem dilecti filii G. subdiaconi et capellani nostri, quam eidem B. concessimus auditorem, plenius intellectis, easdem litteras tuas sub bulla nostra tibi remittentes inclusas,  fraternitati tue per apostolica scripta mandamus quatenus, si de hoc principaliter coram te actum fuerit, quod uidelicet sepe nominatus B. memoratam F. maritali non curabat affectione tractare, et uera sunt que in prefatis tuis litteris continentur, dictum. B. ab impetitione predicte mulieris absoluas. Quia siue ipsa mulier primus cum Stephano quam cum B. sepedicto contraxit, primum factum debet preiudicare secundo; siue constet eam primo cum B. postmodum cum Stephano contraxisse, nichilominus eius petitioni obuiat adulterium de quo est manifeste confessa. Si uero de hoc principaliter fuit actum, utrum scilicet inter dictum B. ac mulierem prefatam legitimum fuerit matrimonium, cum super hoc causa non fuerit sufficienter instructa,  eam plenius audias, et fine canonico appellatione remota decidas, faciens quod decreueris per censuram ecclesiasticam firmiter obseruari.

Datum Signie II Idus Iulii, pontificatus nostri anno decimo quinto.



CXLI. NORWINCENSI IN HIBERNIA COMMORANTI, CLUANFERTENSI ET ENACTUNENSI EPISCOPIS. Aduersus episcopum Waterfordensem. 

Cum causam que inter uenerabilem fratrem nostrum Lesmorensem et Dauidem quondam Waterfordensem episcopos uertebatur uenerabilibus fratribus Laoniensi et Corcagiensi episcopis et diiecto  filio archidiacono Cassellensi sub certa forma duxerimus committendam, ipsi mandatum nostrum, tanquam obedientie filii, diligenter; sicut ex litteris eorum accepimus, exsequi cupientes, ad instantiam ipsius Lesmorensis episcopi eumdem Waterfordensem episcopum citauerunt ut iuxta mandati apostolici formam in iure dicto episcopo responderet. Sed eo postmodum in eorum presentia comparente, idem Waterfordensis prefatum Lesmorensem episcopum ob quasdam adulterinas litteras nomine bone memorie Ioannis tituli Sancti Stephani in Celio monte presbyteri cardinalis, tunc in partibus Hibernie apostolice sedis legati confectas, quas idem Lesmorensis per collationem aliarum litterarum ipsius cardinalis ueracium coram eisdem iudicibus  aperte redarguit falsitatis, probare nitebatur excommunicationis nexibus irretitum. Sed cum nec hanc nec etiam alias exceptiones obiectas dictus Waterfordensis probare aliquatenus potuisset, lite super principali presentibus partibus contestata, diem ipsis dicti iudices statuerunt infra quam dictus Waterfordensis a quibusdam Satane satellitibus, instigante diabolo, exstitit immaniter trucidatus. Postmodum autem cum Robertus clericus fuisset ad Ecclesiam Waterfordensem electus, et uenerabilis frater noster Cassellensis archiepiscopus uellet imponere sibi manus, quia dictus electus, sequens sui predecessoris uestigia, occupatas possessiones inuaserat per potentiam laicalem, prefatus Lesmorensis episcopus pro sui iuris tuitione aduersus  eumdem reclamauit electum. Sed antefato archiepiscopo respondente quod ipsum tantum ad Waterfordensem et non ad Lesmorensem Ecclesiam consecrabat, prefati iudices premissum Robertum iam in episcopum consecratum suis citatoriis litteris ad eorum presentiam euocarunt, super possessionibus a predecessore suo nequiter occupatis eidem episcopo responsurum. Eo itaque coram ipsis ad prefixum sibi terminum comparente, citationem ipsam non fuisse canonicam his rationibus allegauit; tum quia eadem nonnisi uiginti et septem dies a termino continebat, tum etiam quod tantum ab uno ipsorum iudicum et quodam abbate alio, cui prenominatus Corcagiensis commiserat uices suas, exstiterat euocatus. uerum, cum dictis iudicibus  constitisset quod triginta et nouem dierum fuerat citatio prenotata, et quod etiam licet iudici delegato citationis officium cuilibet committere ac punire ratione preuia contemptorem, exceptionem illam esse friuolam decreuerunt.

Qua de re dictus Waterfordensis accensus, sedem apostolicam appellauit; et sue appellationi terminum aliquatenus non prefigens, et nullam aliam rationabilem causam obiecte appellationis allegans, recessit contumaciter a presentia eorumdem. Iudices autem appellationem huiusmodi, pro eo quod in litteris commissoriis fuerat remedium appellationis sublatum, frustratoriam attendentes, et aduertentes etiam quod per sui predecessoris procuratores et  per ipsum episcopum demum in eorum presentialis fuerat contestata, testes ipsius Lesmorensis episcopi super duobus articulis eisdem ab apostolica sede commissis, uidelicet quod Ecclesia Lesmorensis a tempore cuius non exstat memoria fuerat cathedralis, et super ipsius electione canonica receperunt; tertio articulo pretermisso, uidelicet quod excommunicatus exstiterat prefati Waterfordensis episcopi predecessor, cum inhumanum sit persequi odio iam defunctum. Testes etiam super uiolenta manuum iniectione ipsius Lesmorensis episcopi de nouo presumpta post factam illis commissionem recipere decreuerunt, cum ad eorum spectaret officium corrigere male acta circa negotium sibi ab apostolica sede commissum.

 Testibus itaque sic receptis et attestationibus publicatis, dicti iudices attestationes ipsas Waterfordensi episcopo transmiserunt, diem prefigentes eidem quo in eorum presentia compareret, in testes, si uellet, aut dicta testium aliquid obiecturus. Eodem itaque Waterfordensi minime comparente, nec mittente aliquem idoneum responsalem, iidem iudices tam attestationibus a nobis sibi transmissis quam etiam aliis quas ipsi receperant fideliter publicatis, cum per inspectionem earum et litteras uenerabilium fratrum nostrorum archiepiscopi Tuamensis et episcopi Duacensis, qui super eodem negotio a nobis iudices fuerant instituti, et restitutionem Lesmorensis Ecclesie adiudicarant eidem, et in possessionem induxerant corporalem, de intentione  prefati Lesmorensis episcopi plenissime constitisset, communicato uirorum prudentum et iurisperitorum consilio, possessionem Lesmorensis Ecclesie cum suis omnibus pertinentiis adiudicarunt auctoritate nostra episcopo memorato, sepefatum Waterfordensem episcopum ad solutionem centum et sexaginta marcarum argenti, taxatione ab ipsis ultra dimidiam partem quantitatis prouide facta, expensarum et ablatorum nomine condemnantes, et caritate fraterna, que cum scandalizatis uritur et cum patientibus infirmatur, exsilio diutino et miseriis compatientes continuis episcopi sepefati, dictus Corcagiensis episcopus et dilectus filius Laoniensis decanus loco alterius iudicis in corporalem possessionem ipsius Lesmorensis Ecclesie  ipsum episcopum induxerunt. Ceterum cum paulo post idem Lesmorensis episcopus, in Sabbato quo Sitientes cantatur, celebraret solemniter ordines in eadem, quidam familiares dicti Waterfordensis episcopi una cum Rog. Christophori ipsius episcopi seneschalco ab ipso specialiter destinato dictum episcopum aliquandiu in ipsa ecclesia obsidentes, demum in eumdem ab ecclesia sacris indutum uestibus exeuntem actu nefario irruerunt et ecclesiam ipsam bonis tam intrinsecis quam extrinsecis per uiolentiam spoliantes, et ab ipso episcopo indumenta pontificalia uiliter manu sacrilega extrahentes, cum duobus presbyteris de loco ad locum per inuia usque ad castrum de Dungaruan, in quo erat Waterfordensis  episcopus, captiuum immaniter abduxerunt eumdem. Cuius pedibus idem Waterfordensis, deponens modestiam pontificis, et induens nequiter carnificis feritatem, compedes tradens ferreos manu sua, et iuuans fabrum clauos ipsis compedibus defigentem, sic ipsum carceris ergastulo mancipauit. Post hec autem dicti iudices apud Cassellum una cum dicto Cassellensi archiepiscopo in maiori ecclesia conuenientes in unum, huius iniquitatis auctores et etiam consentientes eidem, presente Waterfordensi episcopo et pariter assentiente, accensis candelis, excommunicationis uinculo solemniter innodarunt. Euadente itaque post septem hebdomadas Lesmorensi episcopo Dei auxilio carcerem supradictum, in quo siti, fame ac penuria  multiplici acriter fuerat maceratus, iidem iudices prefatum Waterfordensem episcopum ut eidem Lesmorensi episcopo satisfaceret de iniuriis irrogatis suis duxerunt citandum litteris iterato.

Quo in die statuto in ipsorum presentia comparente, ac post comminationes quamplurimas ex parte regis Anglie intentatas temere in eosdem contumaciter ab ipsorum auditorio recedente, ipsi iudices, licet huius facti enormitas esset notoria et fere omnibus manifesta, quia tamen idem Waterfordensis patratum scelus de ascensu ipsius factum fuisse negabat, testes contra ipsum, utpote lite super hoc articulo contestata, cum solemnitate debita receperunt: quorum depositionibus publicatis, et transmissis etiam ad Waterfordensem episcopum  supradictum, diem sibi et locum denuo prefixerunt, ut si duceret in testes aut eorum depositiones aliquid opponendum, ad ipsorum presentiam accederet id acturus. Qui comparens in statuto termino coram eis, minas comminationibus et conuitia premissis iniuriis aggregauit, parans instinctu diaboli eidem episcopo latenter insidias per Thomam suum clericum in cemeterio Limiricensi; cumque Lesmorensis predictus esset in ostio Limiricensis ecclesie constitutus, dictus Thomas Dei timore postposito manus iniecit temerarias in eumdem, et sibi litteris iamdictorum archiepiscopi Tuamensis et episcopi Duacensis a manibus ipsi uiolenter auulsis, euaginato gladio sic ipsum conatus est decollare quod ictus aspere ferientis, a quo diuina potentia ipsum episcopum  liberauit, in ostium defluens memoratum, ibidem perennis memorie uestigia dereliquit. Quem, quia id presumpserat ipsis iudicibus astantibus et cernentibus tantum scelus, denuntiarunt publice anathemati subiacere; ipsi Waterfordensi episcopo arctius inhibentes ne communicare in aliquo presumeret clerico memorato. Sed idem episcopus inhibitionem huiusmodi uilipendens, tam in corporali quem in spirituali mensa eadem die ac deinceps ipsi Thome communicare non metuit, quemadmodum per testes didicerant iudices supradicti. Et licet idem episcopus in testes et eorum testificata eadem die obiicere noluisset, ac ab ipsorum conspectu contumax discessisset, ad ipsius malitiam  conuincendam non solum ei alterum, sed etiam tertium et quartum diem ad ultimum eidem peremptorium indixerunt.

Quo nullatenus comparente, nec sufficientem ad eos responsalem mittente, dum ipsis per attestationes quas nobis sub sigillis suis dicti iudices destinarunt, de uiolentia ipsi Lesmorensi a Walterfordensi episcopo irrogata et iniectione uiolentarum manuum constitisset, assidentibus eis uiris prudentibus et discretis, tam ipsum in canonem late sententie incidisse quam omnes fautores suos, candelis accensis et pulsatis campanis excommunicatos publice nuntiarunt, auctoritate nostra premisso archiepiscopo iniungentes ut ipsum excommunicatum per suam faceret prouinciam nuntiari, et sibi rerum  spiritualium curam, donec in sententia perdurandum duceret, interdicens, sepefatum Lesmorensem episcopum in corporalem possessionem auctoritate nostra induceret Ecclesie Lesmorensis, adiicientes eidem ut tam clero quam populo Waterfordensi sub interminatione anathematis districtius inhiberet ne ipsi episcopo in excommunicatione pertinaciter existenti presumerent in aliquibus obedire, sed potius ipsi metropolitano reuerentiam omnimodam exhiberent. Sed ipsi clerici facti salutis proprie contemptores, dicto episcopo participare ausu temerario presumentes, eidem archiepiscopo in unctam ipsis reuerentiam impendere noluerunt. Propter quod idem archiepiscopus in ipsos excommunicationis sententiam promulgauit, quam ipsi  iudices duxerunt postmodum auctoritate apostolica confirmandam. Quocirca fraternitati uestre per apostolica scripta precipiendo mandamus quatenus predictas sententias, sicut rationabiliter sunt prolate, faciatis usque ad satisfactionem condignam per censuram ecclesiasticam appellatione remota inuiolabiliter obseruari, contradictores, si qui fuerint, uel rebelles per subtractionem beneficiorum, si necesse fuerit, sublato appellationis obstaculo compescendo. Ut autem dictus Waterfordensis episcopus de sua non possit malitia gloriari, eumdem cum litteris uestris ad nostram presentiam dirigatis. Quod si non omnes, etc., duo uestrum, etc.

Datum Signie, uI Kal. Iulii, anno Xu.



CXLII. CREMONENSI ET uERCELLENSI EPISCOPIS APOSTOLICAE SEDIS LEGATIS, ET REGINENSI ELECTO. Ut Brixiensis episcopus ad cessionem cogutur. 


Licet secundum Apostolum, qui episcopatum desiderat, bonum opus desiderat, si tamen episcopus nominis non exsequatur effectum, unde dolere possit inuenit; quia de primatu quem in terris obtinet, confusionem exspectat in celis. Cum enim esse debeat ut oliua fructifera in domo Domini, et tanquam lignum plantatum secus decursus aquarum, reddere fructum tempore suo, si non fructificat, non absurde comparatur ficulnee que fructus non edit acceptos, et terram sterilem reddit sub umbra nociua  inutiliter occupatam. Talis episcopus tanto grauius cadit interius apud Deum quanto altius uidetur exterius apud homines ascendisse. Periculosus est talibus ad episcopatum ascensus; sed tanto periculosior est episcopatus retentio, cum quis sollicitudini non sufficit pastorali, quanto efficacius per experientiam sue insufficientie didicit onera presulatus; et retinentem accusat ambitio quem recipientem exactio debuerat excusare; cum in talibus adesse debeat coacta uoluntas et uoluntaria coactio non deesse, ut se cogi non renuat et uelle non audeat ni cogatur. Expedit ergo prelato qui nequit in prelatione proficere quod efficiatur unus de paruulis, et descendat exterius ut intus ascendat, et in minori proficiat qui deficit in maiori; quia non in sublimitate  graduum, sed in amplitudine caritatis acquiritur regnum Dei, apud quem non gradus elegantior, sed uite melioris actio comprobatur. Unde prudenter anime sue consulet et honori  Brixiensis episcopus, si episcopatui corpore cedet cui uidetur utilitate cessisse. Cum enim, sicut ex litteris uestris accepimus, lingue sit officio destitutus, et lingua prelati esse non debeat alligata, exsequi non poterit predicatoris officium mutus et annuntiare populo scelera sua, cuius sanguinem Deus de manu prelati requiret; cum etiam grandeuus etate, confectus senio, et pre longe infirmitatis angustia sit effectus inutilis Ecclesie Brixiensi, nequit ascendere ut in die belli pro domo Domini se murum opponat ascendentibus ex aduerso.  Si sic est, sponsi caret amplexibus, licet habere sponsum uideatur, ecclesia memorata, cum sponso carere tolerabilius sit quam sub inutili sponsi nomine incommoda uidue sustinere. Ne igitur sub umbra matrimonii diu portet onera uiduitatis ecclesia supradicta, cum sit prouidendum non tam prelatis in Ecclesiis quam Ecclesiis in prelatis, discretioni uestre per apostolica scripta mandamus quatenus, si premissis ueritas suffragatur, supradictum episcopum ad resignationem episcopatus moneatis prudenter et efficaciter inducatis. Qui si prudenti meditatione preuidere uoluerit quid expediat, uoluntate preueniet cessionem, et cessio longe monitionis instantiam nullatenus exspectabit, ut non que sua sunt, sed que Iesu Christi querere  uideatur, et uoluntaria cessio notam ambitionis excludat. Sed si cedere sponte noluerit, cum frequenter petierit a cura et sollicitudine per nos Ecclesie Brixiensis absolui, et in manu bone memorie Geraldi Albanensis electi, tunc apostolice sedis legati ordinationem posuerit Ecclesie supradicte, nec liberum sit sue uoluntatis arbitrium in superioris iudicium iam translatum, quia frequenter nobis illuderetur a subditis si deambulatoria esset subiectorum uoluntas ad examen cognitionis nostre delata, ab eodem episcopo Ecclesia sepedicta soluta, faciatis eidem iuxta formam prioris mandati nostri de tali persona per electionem canonicam prouideri per quam auferatur temporis iactura preteriti et  futuri commoditas conferatur, ipsaque nobis et Ecclesie Romane manifeste fidelis sit et deuota, prouidentes nichilominus eidem episcopo in certis redditibus, de quibus competenter ualeat sustentari. Quod si non omnes, etc., duo uestrum, etc.

Datum Signie, II Non. Augusti, anno Xu.



CXLIII. ABBATI MONASTERII SANCTAE MARIAE DOLENSIS, EIUSQUE FRATRIBUS TAM PRAESENTIBUS QUAM FUTURIS REGULAREM uITAM PROFESSIS IN PERPETUUM. De confirmatione priuilegiorum. 

Effectum iusta postulantibus indulgere non solum uigor equitatis, uerum etiam ordo exigit rationis, presertim quando petentium uoluntates et pietas  adiuuat et ueritas non relinquit. Quocirca, dilecti in Domino filii, uestris iustis postulationibus clementer annuimus, et ad exemplar predecessorum nostrorum felicis recordationis Paschalis, Calixti, Anastasii, Adriani, Alexandri, Lucii et Celestini Romanorum pontificum prefatum monasterium Sancte Dei genitricis semperque uirginis Marie Dolensis, quod ad ius et proprietatem beati Petri pertinere dignoscitur, in quo diuino mancipati estis obsequio, cum omnibus ad ipsum pertinentibus apostolice sedis priuilegio roboramus, statuentes ut quascunque possessiones, quecunque bona idem monasterium, etc., usque omnino consistant; in quibus hec propriis duximus uocabulis exprimenda: Ecclesiam uidelicet Sancti Martialis, ecclesiam Sancti  Andree apostoli et Sancti Martini sitas apud castrum Radulphi, ecclesiam Sancti Dionysii extra castrum predictum, cum sexaginta solidis censualibus ab altero capellanorum ipsius ecclesie reddendis; ecclesiam Sancti Stephani protomartyris, Sancti Germani confessoris, et aliam ecclesiam beate Marie in burgo Dolensi. In episcopatu Bituricensi; uodolense monasterium cum pertinentiis suis, uidelicet ecclesiam parochialem beati Petri de Bonnet, ecclesiam de Ambraus, ecclesiam de Chodac, ecclesiam de Conde cum aliis suis appendiciis, monasterium de Cella cum parochia sua et capellam Sancti Petri de Brioria, capellam Sancti Germani cum pertinentiis, ecclesiam de Meulent cum capella Sancti Romuli, monasterium de Uriaco cum ecclesiis et  capellis suis, Sancti Martini de castro, Sancti Nicolai Sancti Christophori, Sancti Martiani, Sancti Siluei, ecclesiam de Olcas, et nouam ecclesiam; ecclesiam de curte Sancti uictoris cum parochia sua, ecclesiam de Sargiaco cum appendiciis suis, ecclesiam de Mesple, ecclesiam de Ortenay, ecclesiam de Arfolio, ecclesiam de Parnay, ecclesiam de Sosbers, ecclesiam de Arconcio, capellam Sancte Marie et Sancti Hilarii, ecclesiam de Faruargines, ecclesiam Sancti Pauli extra muros ciuitatis Bituricensis cum parochia sua, ecclesiam de uorle, ecclesiam de Prada cum capellis de Cusiene, Sancte Marie, Sancti Ursini et Sancti Christophori, cum ecclesiis de uisdon; ecclesiam Sancti Stephani de castro Melani  cum ecclesiis et capellis suis et capellam Sancte Marie, Sancti Siluani, Sancti Petri et Sancti Martini; ecclesiam Sancti Ianuarii, ecclesiam de Utriaco, ecclesiam de uico cum capella de Albeis, ecclesiam Sancti Petri de Bosco, ecclesiam Sancti Hilarii de Borneis cum capellis suis Sancte Marie de castro Lineriis, Sancti Martini de Borneis. Capellam de Cosnec, ecclesiam de Reciaco cum capella Sancti Iuliani, ecclesiam sancti Karterii, ecclesiam de Nent, ecclesiam de uico iuxta Sanctum Karterium, ecclesiam Sancti Aigulphi, ecclesiam Sancti Saluatoris de Masuilio cum appendiciis suis, ecclesiam Sancti Stephani, de Cassagnolis, ecclesiam de Mesnio cum capellis suis et parochia, ecclesias de Ardenta, ecclesiam de Campiliaco, ecclesiam  Sancti Symphoriani de Creissac, ecclesiam de Nouo uico paludoso, ecclesiam de Iaugeth, ecclesiam de Duno, ecclesiam Sancte Sericlere, et capellam de Cumps, ecclesiam de Bussolio cum capella de Azeis, Ecclesiam de Baudra, ecclesiam de Roura, ecclesiam de Polignet, ecclesiam de Brittannia, ecclesiam de Briona, ecclesiam de monasterio Causina, ecclesiam de uilers, ecclesiam de Diors, ecclesiam de Nuce, ecclesiam de Floriaco, ecclesias et capellas omnes utriusque Closis, ecclesiam de Martoniaco, nec non ecclesiam de Grunay, ecclesiam de Besselgia, ecclesias de Challac cum parochiis suis, ecclesiam de uigo, ecclesiam de Celon, ecclesiam de Luserich, ecclesiam de Musnay cum capella Iuernali, ecclesiam de Niernum cum capella de Sutrinum,  ecclesiam de Chambona cum parochia sua, ecclesiam de Claudioniaco cum capella de Cambonio, ecclesiam de Thausiliaco cum parochia sua, ecclesiam Sancti Sigiranni de Chambot, ecclesiam Sancti Laurentii de Gargelossa, ecclesiam de Cuzuin, Ecclesiam de Bairezia, ecclesiam de Damper, ecclesiam de Ortena, ecclesiam Sancti Pantaleonis cum capellis suis de Fero et de Bonauilla, ecclesiam de Pomerio, ecclesiam de Crosent cum capellis suis, ecclesiam de Aguzun, ecclesiam de Copdallia, ecclesiam de Capellula, capellam Sancti Eligii cum appendiciis suis, ecclesiam de Amuclero, ecclesiam Sancti Austregisili de Castellonouo, ecclesiam Sancti Genitoris de Oblinquo, capellam Sancte Marie, Sancti Petri et Sancti Sigiranni in eodem castro,  ecclesiam de Tremsals, ecclesiam de Arthaim, ecclesiam de Oratorio, ecclesiam Sancti Seueri cum ecclesiis et capellis suis, ecclesiam Sancti Martini, capellam Sancti Petri, Sancti Ioannis, ecclesiam Sancte Marie de Polinic, ecclesiam Sancti Martini de Polinic, ecclesiam de Sazerech, ecclesiam de Pairaziaco, ecclesiam Sancti Proiecti, ecclesiam uigionensem, ecclesiam de Creuent, monasterium de Spinocolero cum appendiciis suis, pro quo singulis annis duodecim denarios Romane Ecclesie persoluetis, sicut est antiquitus constitutum.

Preterea uirsionensem monasterium uobis uestrisque successoribus perpetuo prouidendum et regendum committimus. Donum quoque et concessiones  Emenonis Exoldunen. senioris quas fecit Emenoni et Alberto abbatibus Dolensibus de monasterio beate Marie apud castrum Exolduni sito, quemadmodum predicti predecessoris nostri pie recordationis Calixti pape priuilegio continetur, uobis nichilominus confirmamus, adiicientes insuper ecclesias de Briuis, ecclesiam de Plancis, ecclesiam de Maron, ecclesiam Sancti Austregisili de Turre clerici, capellam Sancti Michelis, et ecclesiam Sancti Desiderii eiusdem castri, ecclesiam de uigeuilla cum parochia sua, monasterium de Pradellis cum parochia sua, capellam de Bortiaco, ecclesiam de Nent, ecclesiam de Magniaco cum appendiciis suis, ecclesiam Sancti Petri de Duno, ecclesiam de Latapetra, ecclesiam de Nozelio, ecclesiam de Mosterio, ecclesiam  de Mosterol, ecclesiam de Cercillat, ecclesiam de Linars, ecclesiam de Genollac cum capellis suis Sancti Martialis, Sancte Marie de Capellula, monasterium de Pontiaco cum capella Sancte Marie, ecclesiam Sancti Martini, Sancti Desiderii, ecclesiam de Nozerolis, ecclesiam de Meanis, ecclesiam de oratorio Sancti Michelis, ecclesias de Salgiaco, ecclesiam de Bonis cum ecclesia parochiali, ecclesiam de Fortio cum ecclesiis et appendiciis suis, ecclesiam de Artreio, ecclesias de Roca cerueria, de Graula, de Lorge, de ueteri uinea, de Garineria, ecclesiam de Malaualle, ecclesiam de Cosdra, ecclesiam de Brennaio, ecclesiam de Ligolio, ecclesiam Sancti Flodouei, insulam de Andria cum ecclesia, capellam de castro Begonis, ecclesiam de Boia, ecclesiam  de Musterles cum capella sua, ecclesiam Sancti Gereonis Aurelianis, ecclesiam Sancti uincentii, ecclesiam Sancti Leonardi de insula Bucardi, cum ecclesia de Lamere, ecclesiam de Domo Faginea cum capellis Sancti Petri et Sancti Michelis de Duno, cum terra, hominibus, burgo, libertate et immunitate ipsius, et cum omnibus ad eamdem ecclesiam pertinentibus.

Preterea Andezesmensem ecclesiam cum ecclesiis et capellis suis, que utique beati Petri iuris esse cognoscitur, ex apostolice sedis benignitate uobis et successoribus uestris regendam disponendamque concedimus, quemadmodum a supradictis Romanis pontificibus Paschali, Calixto, Adriano, Alexandro, Lucio et Celestino noscitur institutum  eorumque priuilegiis confirmatum, ut uidelicet ex eadem ecclesia duos solidos, ex Dolensi uero monasterio unum Lateranensi palatio persoluatis. Ad hec, felicis memorie Eugenii, Adriani, Alexandri, Lucii et Celestini predecessorum nostrorum uestigiis inherentes, sententiam quam bone memorie Galfridus Burdegalensis archiepiscopus et Lambertus Engolismensis episcopus super capella Sancti Nicolai de Rocella, super qua inter uos et Cluniacenses monachos controuersia uertebatur, ex mandato ipsius Eugenii pape rationabiliter protulerunt et scripti sui pagina roborarunt, auctoritate apostolica confirmamus et sicut ab eis iudicatum est, capellam ipsam a uobis uestrisque successoribus inconcusse perpetuo decernimus possidendam. Capellam  quoque Sancti Thome martyris Cantuariensis archiepiscopi iuxta prefatam capellam Sancti Nicolai de nouo constructam nichilominus uobis duximus confirmandam. Decernimus etiam ut quod idem Dolense monasterium ab initio fundationis sue priuilegiis predecessorum nostrorum obtinuit, perpetuis futuris temporibus inuiolabili obtineat firmitate, ut scilicet nullus episcoporum, nec etiam Bituricensis archiepiscopus, in cuius parochia idem monasterium situm est, abbatem seu etiam monachos suspendere uel excommunicare uel ad synodum uocare iudiciaria potestate, aut diuinum officium interdicere presumat ibidem; sed si necesse fuerit eidem presuli totum comitatum Bituricensem interdicto  subiicere, omnes monachi et familia eiusdem monasterii immunes ab eodem interdicto semper existant, liceatque illic Deo famulantibus monachis diuina officia celebrare et iam dictam familiam tumulare; ita tamen ut excommunicati uel interdicti ad ea nullatenus admittantur. Chrisma uero, oleum sanctum, consecrationes altarium, basilicarum dedicationes, benedictiones abbatum, ordinationes quoque monachorum et clericorum uestrorum burgi Dolensis ceteraque ecclesiastica sacramenta a quocunque malueritis catholico suscipietis episcopo gratiam et communionem apostolice sedis habente, qui nostra fretus auctoritate sine cuiuslibet contradictionis uel appellationis obiectu quod postulabitur non differat exhibere; sicut a prefato Celestino  papa uobis dignoscitur esse concessum.

Preterea compositionem que inter monasterium uestrum et bone memorie Stephanum Bituricensem archiepiscopum super ecclesiis et decimis de quibus questio uertebatur facta est, et hinc inde recepta, et in scriptis authenticis predicti archiepiscopi nec non decani et capituli Sancti Stephani Bituricensis continetur expressa, auctoritate apostolica confirmamus.  Prouisionem quoque inter uos et uenerabilem fratrem nostrum G. Bituricensem archiepiscopum nobis mediantibus factam super ecclesiis, clericis, et aliis hominibus burgi Dolensis nec non pluribus aliis, sicut in nostro continetur authentico, per huius priuilegii paginam auctoritate apostolica confirmamus, et in perpetuum ratam manere censemus.  In parochialibus uero Ecclesiis uestris uacantibus liceat uobis personas eligere et episcopo presentare; quibus, si idonei fuerint, episcopus animarum curam committat, ut de plebis quidem cura episcopo, uobis autem de temporalibus debeant respondere; quibus nullo modo permittimus, sed sicut antiquis canonibus constat inhibitum nichilominus inhibemus, ut bona per ecclesias acquisita in alios transferre nulla ratione presumant; sed siue intestati decesserint, siue condiderint testamentum, penes capellanias suas debeant modis omnibus remanere. Liceat autem uobis clericos uel laicos et seculo fugientes liberos et absolutos ad conuersionem recipere, et eos absque contradictione aliqua  retinere. Sepulturam quoque illius loci, etc., usque a quibus mortuorum corpora assumuntur. Prohibemus insuper nec cui liceat infra parochias ecclesiarum uestrarum sine assensu diecesani episcopi et uestro ecclesias uel oratoria de nouo construere seu etiam cemeteria benedicere, saluis tamen scriptis apostolice sedis. Decernimus ergo, etc., usque usibus omnimodis profutura, salua sedis apostolice auctoritate et in prescriptis ecclesiis diecesanorum episcoporum canonica iustitia. Si qua igitur, etc., usque diuine subiaceat ultioni. Cunctis autem eidem loco, etc., usque premia eterne pacis inueniant. Amen.

 Datum Signie, per manum Ioannis Sancte Marie in Cosmidin diaconi cardinalis, S. R. E. cancellarii, indictione Xu, Incarnationis Dominice anno 1212, pontificatus uero domini Innocentii pape III anno quinto decimo.



CXLIu. TRECENSI ET MELDENSI EPISCOPIS, ET ABBATI LATINIACENSI PARISIENSIS DIeCESIS. Confirmatur sententia lata contra Gaufridum priorem de Charitate. 

Ex parte dilecti filii Cluniacensis abbatis fuit propositum coram nobis quod cum ipse ad probandam coram dilecto filio abbate Sancte Genouefe Parisiensis ac coniudicibus suis monasterii de Charitate  lesionem enormem, quam in alienatione possessionum suarum incurrerat, et inueniendam pecuniam Templariis refundendam diligenter et sollicite laboraret, iamque magnam partem pecunie sine ipsius monasterii grauamine inuenisset, ac spem concepisset de inueniendo residuo meliorem, Gaufridus tunc prior eiusdem monasterii Antissiodorensis diecesis, ne ipsius abbatis studium super hoc sortiretur effectum, nequiter studuit impedire. Nam cum abbas precepisset eidem ut de his et aliis que ad ordinem pertinent tractaturus ad capitulum generale accederet, quod instabat, ipse quemdam clericum alienigenam et ignotum post eumdem abbatem apud Sezanniam ad appellandum transmisit, sicut idem clericus asserebat. Tunc abbas predictus  per huiusmodi machinationes et studia uidens super probatione lesionis enormis et solutione Templariis facienda nec non et aliis utilibus procurandis impediri processum, disciplinamque monasticam dissolui penitus et elidi, uersus idem monasterium, licet iam instaret dies celebrandi capituli generalis, duxit celerius festinandum, uolens super hoc cum eiusdem loci conuentu habere tractatum ac de mandato nostro corrigenda corrigere ac statuere statuenda; presertim cum de nouo nostris fuisset litteris redargutus  quod se in corrigendis excessibus subditorum in abbatis et prioratibus sibi subiectis exhiberet tepidum et remissum, ac nos mandassemus eidem ut appellatione remota corrigeret et reformaret  in illis que correctionis et reformationis officio cerneret indigere. uerum Gaufridus predictus captato fauore seruientium nobilis uiri comitis Niuernensis preuenit abbatem, et conuentum suis mendaciis circumuenit, in capitulo asserens quod abbas de monasterio ipso omnes proponebat eiicere et de Cluniaco inducere alios numero pauciores.

Cum ergo abbas predictus per seruientem quem premiserat suum ipsis annuntiasset aduentum, iidem seruientem ipsum cum iniuria expellentes, uille et claustri portas firmiter obserarunt, et cum illic abbas postmodum aduenisset, ipsi et aliis uiris religiosis qui comitabantur eumdem uille impudenter  et claustri denegarunt ingressum. uerumtamen quidam de monachis monasterii antedicti zelo deuotionis accensus quamdam portam uille, postquam abbas et socii ipsam et alios circumierant, reuerenter reserauit eidem: quam iidem ingressi primam partem claustri, quam quidam monachi eodem zelo ducti aperire curarunt, secundum consuetudinem ordinis intrauerunt. Hoc comperto Gaufridus et monachi ac seruientes armati, quos idem Gaufridus ad hanc preparauerat uictimam, de campanilibus et eminentioribus locis in abbatem et socios lapides grandes et densos crudeliter proiecerunt. uerumtamen misericors Dominus miraculose abbatem seruauit illesum, licet in equum eiusdem plures magni ponderis proiecti lapides exstitissent,  adeo quod idem equus in quatuor locis apparuit uulneratus. Tunc abbas tam atrocibus affectus iniuriis, cum illi proiicere lapides non cessarent, censuit furori cedendum, et equo laxato fugam petiit, et se recepit in uillam. Quem quidam burgensis errantem inueniens, et quasi de mortis periculo erutum trementem totis artubus et pallentem, misericordia motus duxit in domum suam, et curam eius egit filialiter et deuote. In illo autem conflictu, quando abbatem et socios lapidibus uoluerunt obruere, quidam seruientes et monachi maiorem portam cum gladiis et fustibus exeuntes, sarcinulis oneratos retinuere tres equos, uno de abbatis seruientibus uulnerato. Sed et iis Gaufridus et eius complices non contenti, quinimo malis adiicientes  peiora, Baliuos comitis memorati in graue preiudicium monasterii atque uille ad suorum defensionem facinorum et iuris oppressionem nec non abbatis et ordinis aduocarunt: quorum presentia et fauore campanilia et alia loca editiora armis, arcubus, balistis et lapidibus munierunt de nocte, ita celebrantes excubias cornibus, cantilenis, fistulis, et clamore ac si castrum obsessum ab hostibus custodirent, quanquam abbas per uiolentiam irrumpere claustrum, etsi posset, nullatenus noluisset, sed nobis uindictam potius reseruare. Attendens igitur idem abbas quod Gaufridus et sui nullam admonitionem admitterent, semper claustri, curie ac maioris ecclesie, nec non omnibus aditibus obseratis  per quos ad eos haberi posset accessus, habito uirorum religiosorum consilio, ipsius Gaufridi et complicum eius culpis clarescentibus euidenter, ipsum tanquam inobedientem, rebellem, contumacem et dilapidatorem sententialiter amouit a regimine prioratus, et tam ipsum quam omnes sibi taliter adherentes uinculo excommunicationis innodans, ecclesiam supposuit interdicto, donec redeuntes ad cor condigne satisfacerent de tam enormibus excessibus et offensis. Ipsi uero semper proniores ad peius, sententias in eos sic latas rationabiliter non seruantes, pulsatis campanis diuina presumunt solemniter celebrare.

Ceterum cum equi abbatis ducerentur ad aquam, ab hominibus comitis antedicti, quos introduxerunt  in uillam contra ipsius et monasterii libertatem, septem ex eis capti fuerunt, reliquis effugatis. Iidem etiam ceperunt seruientes abbatis in uilla, in qua comes prefatus nullam habet iustitiam, licet in nullo prefati excesserint seruientes, omnes preterea uille portas et aditus, per quos intratur in eam, postmodum obstruxerunt, non patientes intrare quempiam peditem uel equitem ad abbatem. Quod si quisquam portam ingrederetur ignotus, custodes perquirebant ipsarum ne ferret litteras uel mandatum. Abbas igitur taliter impeditus, et affectus tedio ac languore, quoniam Cluniaci capitulum annuum non poterat celebrare, in quo de sepedicti monasterii reformatione potissimum et pecunia Templariis refundenda tractare ac ordinare cum  abbatibus et prioribus disposuerat, ne tunc abbates et priores inaniter laborassent, neue propositum eius circa releuationem eiusdem monasterii suo priuaretur effectu, uocatis ad se abbatibus et prioribus idem capitulum apud Charitatem celebrare decreuit, credens auctoritate ac presentia tantorum uirorum posse prefatos rebelles a sua pertinacia reuocari. uenerabilis quoque frater noster Gebennensis episcopus et H. Remensis archidiaconus, sicut suis nobis litteris intimarunt, accesserunt Cluniacum ad capitulum generale; sed cum abbas se per suas litteras excusasset quod illud ire nequiuerat a priore ac monachis de Charitate, quos inobedientes et rebelles inuenerat, grauiter impeditus et diffinitores capituli ad Charitatem cum congregatis  ibidem prioribus euocasset, ut ibi tam de rebellione prioris et monachorum quam de aliis agendis communiter tractaretur, iidem diffinitores cum prioribus ad mandatum abbatis, et episcopus, et archidiaconus ad preces ipsorum, cum ipsis usque ad castrum quod marchia dicitur accesserunt. Ibidem diffinitoribus et prioribus remanentibus, iidem episcopus et archidiaconus ad prefatam uillam iuerunt, de pace cum sepedicto abbate et priore ac monachis ipsius monasterii locuturi; sed inuenerunt ianuas obseratas. Rogauerunt autem eos quos uiderant supra muros ut ipsos permitterent introire. Qui responderunt eisdem quod sine prioris mandato nullatenus ipsis pateret ingressus.

 Cum ergo quidam seruiens comitis memorati interrogasset qui essent, et ipsis respondentibus didicisset, rogatus ab eis ad priorem accessit ut ipsis ingrediendi licentiam impetraret. Quo moram diutius protrahente, idem archidiaconus diuertit ad aliam uille portam, tentans si alium ingressum possent habere; sed nichil omnino profecit. Ad ultimum uero post exspectationem non modicam seruiens comitis responsum huiusmodi reportauit, quod non ingrederentur ullo modo, eo quod ad capitulum accesserant generale. Sic ergo passi repulsam, ad marchiam redierunt. Die uero sequenti prefatus episcopus magistrum Philippum officialem Niuernensem rogauit ut priorem adiret, et sibi et archidiacono impetraret ingressum, quia loqui de pace  cum eo et suis fratribus affectabant. Ipse uero cum priore locutus, sic respondit eisdem, quod prior ipsos nullo modo intrare permitteret, nec ipse ad episcopum iret, neque loqueretur cum eo. Tertia quoque die cum diffinitores et priores ad sepedictam uillam simul proposuissent accedere, tentaturi si cum priore ac monachis possent loqui et habere ad abbatem accessum, seruientes sepedicti comitis aduenerunt, inhibentes eisdem ne ad uillam accederent sepedictam, in personis et equis eorum grauia pericula intentando. Adiecerunt etiam quod, si possent, eosdem episcopum et archidiaconum introducerent, sed si cum diffinitoribus et prioribus irent nullo modo permitterentur intrare. Ipsis igitur illuc uenientibus occurrit thesaurarius Turonensis, et ad  quamdam portam duxit eosdem: ad quam post exspectationem non modicam cum difficultate maxima stipatus militibus et seruientibus, equis armatis, et monachis magnos ferentibus baculos, uenit prior, cui proposuerunt, presentibus thesaurario supradicto, Bituricensi cantore, Antissiodorensi archidiacono et aliis pluribus, uerbum pacis, ostendentes damna que poterant ex hac discordia prouenire, et quam grauis infamia occasione dissensionis ipsius, non solum eis, sed et religiosis aliis imminebat.

Ad hec obtulerunt eidem ex parte diffinitorum ipsorum quod parati erant corrigere si qua essent tam circa ipsum abbatem quam eosdem priorem et monachos corrigenda, cum auctoritate capituli  generalis per sedem apostolicam approbati potestatem haberent corrigendi excessus tam in capite quam in membris. Ipse uero respondit quod de diffinitorum correctione uel generalis capituli non curabat, cum nonnisi coram nobis, ad quem appellauerat, ut dicebat, de spiritualibus responderet, et de temporalibus nonnisi coram comite memorato, in cuius erat custodia constitutus, nec aliquod uerbum pacis aut compositionis alicuius admitteret quandiu abbas in eadem uilla maneret. Asseruit enim quod monasterium Cluniacense aliquando grauarat eosdem, et ipsi priori exstiterat nuntiatum quod abbas illum a prioratu proposuerat amouere et monachos in domibus aliis collocare: propter  quod ipsum illic noluerunt recipere uenientem.

Ad hec autem rogauerunt eumdem ut ipsos loqui permitteret cum abbate. Qui post multa consilia dixit eis quod ipsum episcopum solum loqui cum eo presentibus suis et comitis seruientibus pateretur, ita quod quandocunque ipsi uellent exiret. Porro extra uillam prefato archidiacono remanente, ad abbatem episcopus solus accessit, proponens eidem que sibi uidebantur in facto huiusmodi expedire: Abbas uero respondit quod monachos eiusdem monasterii tanquan bonus Pater in spiritu mansuetudinis paratus erat recipere, si tanquam boni filii uenirent ad ipsum, et cum eis, quantum secundum Deum posset, cum religiosorum uirorum consilio dispensaret, atroces iniurias quas eidem intulerant  remissurus. Cum enim pro ipsorum utilitate ad eorum accesserit monasterium, portas uille sibi clauserunt; quibus per quosdam ex fratribus reseratis, cum monasterium sicut pastor Ecclesie ac uille dominus ingredi uoluisset, uiolenter a monachis est repulsus, qui equos capientes ipsius, et a turribus monasterii in eum ingentes lapides iacientes, equum suum grauiter uulnerarunt, ipsum diuina misericordia protegente, ac tres seruientes capti a seruientibus comitis uillam cum monachis obseruantibus exstiterunt: unde ad domum cuiusdam burgensis, in qua manebat, declinauerat necessitate compulsus. Preterea asseruit plurimum se dolere quod exsecutio mandati apostolici de alienatis possessionibus reuocandis exstiterat impedita,  cum propter hoc ad deliberandum et tractandum cum ipsis specialiter accessisset, proponens se iam magnam partem pecunie, nisi staret per eos, sine difficultate ac damno monasterii inuenisse.

Audito igitur abbatis responso, ad priorem et monachos rediit in curia monachorum, et uerbum pacis illis proposuit diligenter, dicens quod benignum responsum receperat ab abbate; ac ex parte generalis capituli dixit eis quod libenter corrigerent circa eumdem abbatem uel ipsos si esset aliquid corrigendum. Monachi uero dixerunt quod de abbate uel diffinitoribus seu generali capitulo non curabant, nec pacem ipsorum uel per eos etiam requirebant. Prior uero addidit sicut prius quod quandiu abbas esset in uilla, siue in prioratus officio  remaneret, siue remoueretur ab illo, nullum admitteret uerbum pacis. Cum igitur aliud a priore ac monachis responsum habere dictus episcopus nequiuisset, priorem interrogauit eumdem si ab ipso et suis essent securi ad suum abbatem monachi uenientes. Ipse uero respondit quod guerram nemini faciebat. Et cum idem episcopus institisset ut sibi plenius responderet, sic ait, quod securitatem alicui non prestabat. Et statim Lethericus seruiens comitis antedicti, ipso priore presente nec contradicente, subiunxit quod si Cluniacenses monachi de cetero tangerent uille portas, et equos amitterent et personis periculum immineret, prohibens nichilominus ne amplius apud marchiam eiusdem comitis  castrum, in quo prius hospitati fuerant, remanerent. Egressus igitur uillam episcopus antedictus, ad diffinitores et priores rediit cum archidiacono memorato: a quibus interrogati si boni aliquid inuenissent aut profecissent in aliquo commonendo, exposuerent eisdem quod fecerant diligenter, ipsi uero iuxta muros uille sedentes suum capitulum ordinarunt, et habito diligenti tractatu suam sententiam formauerunt: quam diffinitores redactam in scriptis, prefatis episcopo et archidiacono conuocatis et audientibus promulgarunt, Gaufridum priorem eiusdem monasterii, quia uocatus ad generale capitulum uenire contempsit, et abbatem suum accedentem ad idem monasterium non admisit, sed cum armis uiolenter reiecit, et eosdem illuc correctionis  gratia properantes portis turpiter repulit obseratis, auctoritate Dei et sua nec non et generalis capituli propter inobedientiam, rebellionem, et contumaciam manifestam, ac causas alias excommunicationis uinculo innodantes, et deponentes a regimine prioratus, sigilla eiusdem G. pariter et conuentus eiusdem monasterii condemnando, et omnes complices suos pari excommunicationis sententia inuoluendo nisi infra septem dies a presumptione huiusmodi non resipiscerent et regulariter emendarent. Et ne ipsius monasterii negotia deperirent, dilectum filium W. Cluniacensem priorem prefecerunt eidem, ipsius sibi administratione concessa.

Ne igitur tante presumptionis excessus remaneant  incorrecti, discretioni uestre per apostolica scripta precipiendo mandamus quatenus ad locum ipsum personaliter accedentes, et inquisita super iis plenius et cognita ueritate, si rem inueneritis ita esse, prolatam in sepedictum G. depositionis sententiam a regimine prioratus auctoritate apostolica confirmantes, et approbantes nichilominus quod de substitutione prioris et sigillorum damnatione per prefatos diffinitores est factum, excommunicationis sententiam in prefatum G. ac eius complices promulgatam faciatis appellatione postposita usque ad satisfactionem condignam firmiter obseruari, contradictores quoslibet aut rebelles, siue monachi uel clerici fuerint, siue laici, per censuram ecclesiasticam sublato cuiuslibet contradictionis et appellationis  obstaculo compescendo. Et quoniam audiuimus prefatum Gaufridum multas sibi pecunias congregasse, uolumus nichilominus et mandamus quatenus ad resignationem earum per distractionem ecclesiasticam appellatione remota compellatis eumdem, facientes ipsas pecunias in solutionem debitorum conuerti uel in aliam utilitatem monasterii memorati. Eos uero quos excommunicatos constiterit temere celebrasse diuina pena canonica percellatis. Testes autem qui fuerint nominati, etc. usque subtraxerint, per censuram eamdem, appellatione cessante, cogatis ueritati testimonium perhibere. Nullis litteris ueritati et iustitie preiudicantibus a sede apostolica impetratis. Quod si non omnes, etc., duo  uestrum, etc.

Datum Signie, uI Kal. Iulii, pontificatus nostri anno decimo quinto.



CXLu. ASTORICENSI EPISCOPO ET PALENTINENSI ELECTO. Ut partibus assignent terminum competentem. 

Cum decise in nostra presentia questiones pati non ualeant recidiuam, que interdum grauius litigantes affligit, discretioni uestre per apostolica scripta mandamus quatenus uenerabili fratri nostro Legionensi episcopo et dilecto filio abbati Sancti Facundi Legionensis dicto, quorum causam super  burgo et cauto ecclesiis interdicto et rebus aliis uenerabilibus fratribus nostris Ouetensi et Burgensi episcopis et coniudicibus eorum duximus committendam, peremptorium terminum prefigatis quo per se uel procuratores idoneos nostro se conspectui representent, causam eamdem in nostra presentia tractaturi. Quod si forsan lis iam contestata exstitit coram ipsis, uos eosdem auctoritate nostra diligenter monere curetis ut in causa iuxta primi mandati nostri tenorem usque ad diffinitiuam sententiam ratione preuia procedentes, ipsam ad nos sufficienter instructam remittant, prefigentes partibus terminum quo compareant coram nobis iustam, auctore Domino, sententiam recepture.

Datum Signie II Kal. Augusti, pontificatus nostri  anno decimo quinto.



CXLuI. EPISCOPO CREMONENSI. De negotio Bernardi primi et sociorum. 

 Si ceci et claudi ac debiles ad nuptias filii summi Patris intrare non solum inuitandi sunt, sed etiam compellendi, multo fortius illi qui ad illas properant per seipsos, repellendi non sunt ullatenus ab eisdem. Hec utique attendentes, cum olim dilectus filius Bernardus primus et socii eius, qui super heresis crimine fuerant infamati, ad magisterium sacrosancte Romane Ecclesie confugissent, proponentes se fore paratos nostre correctionis disciplinam recipere humiliter ac deuote,  fidem eorum examinauimus diligenter, ac demum inuestigauimus perspicaciter propositum eorum; et sic ordinatis prudenter que super iis uidimus ordinanda, utrumque fecimus apostolicis litteris comprehendi, ut essent illis in testimonium, ne quis eos calumniaretur de cetero sine causa sub protectione beati Petri et nostra suscipientes eosdem in fide catholica et deuotione apostolica persistentes. Cum igitur membra capiti et partes debeant congruere suo toti, fraternitatem tuam monemus et exhortamur attentius, per apostolica tibi scripta mandantes quatenus habens eos propensius commendatos, ipsis tanquam uiris fidelibus et uere catholicis impendas consilium et auxilium et fauorem  secundum prescriptam formam in domo Domini ambulantibus cum consensu.

Datum Signie, Kal. Augusti, pontificatus nostri anno quinto decimo.



CXLuII. UNIuERSIS ABBATIBUS IN GENERALI CISTERCIENSI CAPITULO CONSTITUTIS. De libera predicatione uerbi Dei in Prussia. 

 Dilecti filii Christianus, Philippus ac eorum socii uestri ordinis fratres aduertentes eos appellari beatos qui seminant super aquas, et eos qui frumentum abscondunt in propriis maledici, faciente  illo qui ubi uult spirat, et nemo scit unde ueniat aut quo uadat, olim de nostra licentia inceperunt seminare in partibus Prussie uerbum Dei, ut eundo et flendo mittentes semina sua, demum possent cum exsultatione uenire portantes manipulos suos, confisi quod ille qui uenit saluum facere quod perierat, in inferiores partes terre descendens ut hominem ad regna celestia reuocaret, qui omni creature suum iussit Euangelium predicari, sicut per prophetam promiserat, in uirtute multa euangelizantibus daret uerbum, et ora in portis filie Sion laudantium adimpleret. Benedictus autem Deus, qui sperantes in sua misericordia non relinquens, speciosos fecit pedes euangelizantium pacem, euangelizantium bona, et expandens manus suas ad populum non  credentem, non solum usque in Idumeam, uerum etiam usque in Prussiam suum calceamentum extendit, dans gratiam fratribus memoratis ut sint ministri Christi Iesu in gentibus, sanctificantes Euangelium Dei, ut fiat oblatio gentium accepta et sanctificata in Spiritu sancto. Sicut enim comperimus ueridica relatione multorum, Dominus eisdem fratribus aperuit ostium; ita ut per ministerium eorumdem intelligentibus qui non audierant et uidentibus quibus non fuerat nuntiatum, multi ad agnitionem peruenerint ueritatis. Licet autem eorum opera de ipsis perhibeant testimonium, quia tamen uos eos, sicut accepimus, acephalos reputatis, quidam uestri ordinis fratres in illis partibus constituti eisdem in hospitiis et aliis debita humanitatis solatia non  impendunt, quinimo adeo uerbis exasperatis eosdem ut propter increpationes uestras multiplices nonnulli eorum dicantur ab illis partibus abscessisse. uolentes igitur iuxta pastoralis officii debitum eam in iis adhibere cautelam ut nec sub specie predicantium ualeant subintrare girouagi aut fidei subuersores, nec propter suspicionem huiusmodi Euangelio Dei offendiculum prebeatur, uenerabili fratri nostro Gnesnensi archiepiscopo, de cuius discretione fiduciam gerimus pleniorem, nostris damus litteris in mandatis ut non subito credens omni spiritui, sed probans spiritu si ex Deo sunt, eos quos nouerit esse idoneos ad predicandum gentibus uerbum Dei et ad id studio uere caritatis inductos,  uobis et uestri ordinis fratribus aliisque fidelibus Christi constitutis per Pomeraniam et Poloniam recommendet et suarum muniat testimonio litterarum. Quocirca uniuersitati uestre per apostolica scripta mandamus quatenus eos quos prefatus archiepiscopus uobis per litteras suas duxerit commendandos non impediatis ullatenus uel ab aliis ordinis uestri fratribus permittatis aliquatenus impediri quominus in Euangelii predicatione procedant, ut, baiulantibus ipsis, currat uelociter sermo eius qui emittit eloquium suum terre.

Datum Signie, Iu Idus Augusti, pontificatus nostri anno decimo quinto.

In eumdem fere modum scriptum est super hoc monachis Cisterciensis ordinis per Poloniam et Pomeraniam  constitutis. Scriptum est super hoc Gnesnensi archiepiscopo.



CXLuIII. NOBILIBUS uIRIS DUCIBUS POLONIAE ET POMERANIAE. De earem re. 

Licet, teste Apostolo, impossibile sit Deo sine fide placere, ad placendum tamen ei fides sola non sufficit, sed caritas est precipue necessaria: de qua idem testatur Apostolus, quod si qui linguis hominum et angelorum loquatur, etsi habeat, omnem fidem ita ut montes transferat, et in cibos pauperum omnes suas distribuat facultates, caritatem autem non habeat, ei penitus nichil prosit. Cum autem hec exercenda sit sollicite circa  omnes, utpote mandatum Domini latum nimis, quod etiam ad inimicos extenditur, circa eos tamen qui nuper relicto gentilitatis errore ad cognitionem ueritatis, que Christus est, peruenerunt, eo debet propensius exerceri quo facilius retro aspicerent inhumane tractati. Hoc utique quidam uestrum, sicut accepimus, minime, attendentes, et querentes que sua sunt non que Christi, quam cito intelligunt aliquos e gentilibus per Prussiam constitutis noue regenerationis gratiam suscepisse, statim oneribus eos seruilibus aggrauant, et uenientes ad Christiane fidei libertatem deterioris conditionis efficiunt quam essent dum sub iugo seruitutis pristine permanserunt, per hoc multorum impedientes salutem qui fuerant credituri, et temporale commodum  angelorum gaudiis preferentes, qui super penitentiam agentibus gloriantur. Ideoque uniuersitatem uestram monendo rogamus et exhortamur in Domino, per apostolica uobis scripta mandantes quatenus intuitu eius qui uenit saluum facere quod perierat et dare animam suam redemptionem pro multis, huiusmodi nouelle plantationis filios non grauetis, sed agatis tanto clementius cum eisdem quanto memoria pristine conuersationis infirmi facilius in antiquum relaberentur errorem, cum ueteres utres uix nouum uinum contineant iuxta euangelicam ueritatem. Nos enim uenerabili fratri nostro H. Gnesnensi archiepiscopo nostris damus litteris in mandatis ut tales foueat propensius propter  Deum, et defendat eosdem a molestiis indebitis et pressuris, oppressores eorum indebitos monitione premissa per censuram ecclesiasticam sublato appellationis impedimento compescens.

Datum Signie, Idibus Augusti, pontificatus nostri anno decimo quinto.

Scriptum est super hoc archiepiscopo Gnesnensi.



CXLIX. CAMERACENSI EPISCOPO. De decimis Ecclesie constituendis. 

Significauit nobis N. miles quod ad subleuandam inopiam capellaniarum de Gellen et Bialluel ecclesiarum, que multa paupertate grauantur, quasdam eis decimas conferre desiderat, si ad hoc fauor  apostolice benignitatis accedat. uolentes itaque sic ecclesiis predictis adesse quod in suo iure alii deesse minime uideamur, fraternitati tue per apostolica scripta mandamus quatenus eumdem militem, ut illi Ecclesie reddat decimas cui debentur, diligenter inducas. Quod si ad hoc induci non poterit, et tales decime sunt que iuxta consuetudinem regionis in feudum perpetuum a laicis detinentur, conferendi eas ipsis capellaniis tribuas facultatem.

Datum Signie, XIu Kalend. Septembris, pontificatus nostri anno decimo quinto.



CL. EPISCOPO ET DECANO ET CANTORI ATREBATENSIBUS. Cause cognitionem ad eos remittit. 


Cum causam que inter B. uiduam et Lambertum laicum Morinensis diecesis super dotalitio ipsius uidue uertitur dilectis filiis Ph. G. et G. canonicis Morinensibus olim duxerimus committendam, ac ipsi receptis testibus et attestationibus publicatis, disputationes hinc inde propositas audiuissent, tandem, sicut ex relatione comperimus iudicum eorumdem, tam ab episcopo Morinensi quam a prefato Lamberto ne ipsi ad sentiendum procederent exstitit appellatum, eo quod cum res que ducebatur in iudicium esset feudalis, et ad iurisdictionem spectaret episcopi, non ecclesiastico iure, sed potius seculari, eius forum predicta uidua declinare  non poterat, cum esset paratus eidem iustitie plenitudinem exhibere. Dicti quoque iudices appellationibus deferentes, causam cum utriusque partis attestationibus et allegationibus suis sigillis inclusis ad nostram presentiam remiserunt. uerum quia per relationes iudicum, attestationes et allegationes partium, et alia per nuntium uidue memorate coram dilecto filio nostro Angelo Sancti Adriani diacono cardinale sibi a nobis auditore concesso proposita, que idem cardinalis in presentia nostra fideliter retulit, nequiuimus plene de cause meritis instrui, cum causarum merita partium assertione pandantur, et pro neutra parte comparuerit aliquis procurator multaque fortassis in partibus ipsis sunt nota que nobis sunt prorsus incognita,  discretioni uestre per apostolica scripta mandamus quatenus partibus conuocatis, non obstantibus appellationibus prenotatis, quia etsi res de qua agitur dicatur esse feudalis, de ipsa tamen non tanquam feudali, sed dotali, tractatur attestationibus et allegationibus quas sub bulla nostra transmittimus uobis inclusas et aliis rationibus utriusque partis inspectis causam ipsam appellatione remota fine debito terminetis, facientes quod decreueritis per censuram ecclesiasticam firmiter obseruari. Testes autem, etc. subtraxerint, per censuram eamdem cessante appellatione, etc., usque perhibere, quod si non omnes, etc., tu ea frater episcope, cum eorum altero, etc.

Datum Signie, XuII Kal. Septembris, pontificatus nostri anno decimo quinto.



CLI. PRAEPOSITO SANCTI LAURENTII LAUDENSIS ET I. ET A. CANONICIS DE CAuENNACHO DIeCESIS LAUDENSIS. Ut excommunicationis sententie mandentur exsecutioni. 


Dilectus filius magister Ambrosius de Canturio diaconus plebis de Gallian. constitutus in presentia dilecti filii nostri Angeli Sancti Adriani diaconi cardinalis, quem sibi dedimus auditorem, proposuit coram ipso quod cum ad mandatum sedis apostolice per uenerabilem fratrem nostrum Hierosolymitanum patriarcham, tunc episcopum uercellensem, de canonicatu ecclesie Sancti uincentii de Gallian. Mediolanensis diecesis fuerit  inuestitus, et idem patriarcha preposito et fratribus eiusdem ecclesie mandauerit ut dicto A. quantum uni de residentibus ibidem de communibus prouentibus assignarent, ac ipsi per eumdem, pro eo quod eius parere mandato contumaciter recusabant, fuissent ab officio beneficioque suspensi, et excommunicationis demum uinculo innodati, licet postmodum inuestituram eiusdem ratam asseruerint se habere, partem tamen ei debitam subtraxerunt: quibus cum postmodum per uenerabilem fratrem nostrum Laudensem episcopum et coniudices suos delegatos a nobis sententialiter fuisset iniunctum ut eidem tantum de prouentibus ecclesie prefate conferrent quantum perciperet unus ex aliis in eadem, ipsi, ut eum fatigarent laboribus et expensis,  ad sedem apostolicam appellarunt, dicentes se nichil daturos eidem nisi continue in Ecclesia resideret, ex eo sub specie iuste cause materiam malignandi sumentes quod ibidem ei mora periculosa nimis existit occasione banni cuiusdam, cui eum Mediolanenses consules subiecerunt. Propter quod idem ad sedem apostolicam iterato laborans, ad dilectos filios abbatem de Capite lacus et collegam suum nostras litteras reportauit. Qui secundum tenorem litterarum ipsarum preposito et capitulo prenotatis sententialiter iniunxerunt ut ipsi Ambrosio quantum uni ex residentibus assignarent de communibus prouentibus ecclesie sepefate, ubicunque maneret, donec predicta necessitate cessante tute residere  ualeret ibidem, et nichilominus de subtractis satisfacerent competenter: in quos, quia mandatum eorum surdis auribus pertransibant, iudices excommunicationis sententiam promulgarunt, sicut per instrumenta coram auditore memorato exhibita liquido edocebat. Unde idem Ambrosius nobis humiliter supplicauit ut finem suis laboribus imponentes, ipsas sententias dignaremur apostolico munimine roborare. Nos autem auditis iis et aliis que idem cardinalis fideliter retulit coram nobis, communicato fratrum nostrorum concilio, predictas sententias confirmantes, discretioni uestre per apostolica scripta precipiendo mandamus quatenus ipsas faciatis sublato appellationis obstaculo firmiter obseruari. Quod si prepositus et clerici supradicti  contraire presumpserint, ipsos auctoritate nostra per subtractionem beneficiorum appellatione remota parere sententie compellatis. Nullis litteris harum expressa mentione non habita obsistentibus, si que apparuerint a sede apostolica impetrate. Quod si non omnes, etc., duo uestrum, etc.

Datum Signie, XII Kal. Septembris, pontificatus nostri anno decimo quinto.



CLII. PRIORI ET CONuENTUI LATERANENSI. De limitibus Ecclesie Lateranensis. 

Coram dilecto filio Petro tituli Sancte Cecilie presbytero cardinale, quem uobis et clericis basilice Sancti Laurentii de Palatio dedimus auditorem,  economus eiusdem basilice petiit uos arceri ab inquietatione quam dictis clericis circa spiritualium administrationem in sua parochia presumebatis inferre, ab arcu uidelicet Sancti Danielis usque ad domum Ioannis Matii citra et extra formam ex utraque parte uie, et a scala episcopi Albanensis usque ad domum Ioannis et Mutina, et a domo Iordanis Petri Leonis usque ad hospitale Sancte Marie in Spaczolaria tam ex una quam ex altera parte uie: qui, ut de iure posset basilice supradicte docere, decem testes induxit, per quos ostendit clericos Sancti Laurentii habitantibus infra predictos terminos spiritualia ministrasse. Ad hec economus uester respondit quod cum prefata parochia iuris esset Lateranensis Ecclesie, prout per  priuilegium felicis memorie Calixti pape predecessoris nostri continens fines parochie uestre probabat, et a longissimo tempore Lateranensis Ecclesia eamdem parochiam possederit sine lite, uos possessioni ligitime incumbentes non uidebamini aliquos indebite molestare, cum non intelligatur iniuriam facere qui utitur iure suo; et ad probandum usum longissimum et presentem testes induxit, per quos sufficienter edocuit Lateranensem Ecclesiam a quadraginta sex annis usque ad tempus mote litis et post exercuisse iura spiritualia in parochia sepedicta. Dicebat etiam quod si medio tempore infra fines predictos pars altera presumpsisset aliqua parochialia exercere, cum nichil de  proprietate doceret, et ex parte uestra longissima et continua possessio probaretur, et duo in solidum eamdem rem simul et eodem modo possidere non possint, conuincebantur aduersarii predicta clanculo usurpasse. Contra tenorem uero cuiusdam scripti sub nomine bone memorie Alexandri predecessoris nostri coram eodem cardinali a parte aduersa exhibita respondebat quod non erat authenticum, cum nec esset bulla munitum, et haberetur merito in stylo suspectum. uerum cum Ecclesia Lateranensis inueniretur in possessione parochie supradicte, et actore non probante, reus, etsi nichil prestiterit, debeat obtinere, cum instantia postulabat parti aduerse imponi silentium et compesci ne super  possessione prefate parochie uestram Ecclesiam ulterius molestaret; presertim cum nomine prefate basilice, in qua solus Romanus pontifex celebrat missarum solemnia, et intra suum palatium est constructa, parochiam uendicare non possent, nec etiam nomine inferioris ecclesie, quam ipsi de quadam crypta uel stabulo in oratorium a non longo tempore conuerterunt. Nos autem auditis iis et aliis que idem cardinalis fideliter retulit coram nobis, et habito fratrum nostrorum concilio, economum uestrum nomine Lateranensis Ecclesie ab impetitione predicta, quam contra uos economus prefate basilice mouit, decreuimus absoluendum. Nulli ergo, etc., diffinitionis, etc., usque incursurum.

Datum Signie, Idibus Augusti, pontificatus nostri  anno decimo quinto.



CLIII. MAGISTRO MAXIMO NOTARIO NOSTRO. Ut possit absoluere excommunicatos. 

Nonnisi testimonio laudabilis fame notis uel experimento uite commendabilis approbatis consueuit sedes apostolica committere uices suas in iis que sibi specialiter reseruauit. Cum igitur prudentiam tuam officii exsecutione fideli et longa conuersatione simus experti, uolentes per te obuiare periculis que incidentibus in canonem sententie promulgate necessitas posset inferre, de gratia speciali auctoritate tibi presentium indulgemus ut illis quos pro iniectione manuum uiolenta inueneris uinculo excommunicationis  astrictos in partibus Romanie auctoritate sedis apostolice iuxta formam Ecclesie beneficium absolutionis impendas; nisi excessus eorum fuerint adeo difficiles et enormes ut merito sunt ad sedem apostolicam destinandi.

Datum Signie, XII Kal. Septemb., pontificatus nostri anno quinto decimo.



CLIu. UNIuERSO CLERO CONSTANTINOPOLITANO. Ut pareant notario legato apostolico. 

 Etsi dilectum filium magistrum maximum notarium nostrum pro negotio patriarchalis specialiter destinemus, uolentes tamen ut in uobis fructum  faciat generalem, qui nunc et patriarcha pariter et legato caretis, uices nostras ei duximus committendas ut quandiu apud uos pro illo speciali negotio moram eum facere oportuerit, necessitatibus et utilitatibus uestris studeat prouidere. Quocirca uniuersitati uestre per apostolica scripta mandamus quatenus super iis ad ipsum recursum habentes, rectis ipsius dispositionibus obedire curetis, quas ratas haberi uolumus et iubemus. Unde sententias quas rationabiliter tulerit in rebelles usque ad satisfactionem condignam precipimus inuiolabiliter obseruari.

Datum Signie, XI Kal. Septemb. pontificatus nostri anno decimo quinto.



CLu. ILLUSTRI CONSTANTINOPOLITANO IMPERATORI. Ei commendat eumdem notarium. 


Licet secundum Apostolum instantia nostra sit omnium Ecclesiarum sollicitudo continua, ad illas tamen Ecclesias precipue debemus aciem nostre prouisionis extendere que uiciniores sunt apostolice sedi, etsi non loco, priuilegio dignitatis. Sane cum Ecclesia Constantinopolitana secundum locum obtineat post Romanam, eius prouisioni libenter intendimus, ut non sit a cura remotior cum sit uicinior dignitate. Unde ipsius negotium tam super electione quam postulatione celebrata de nouo  persone non duximus committendum ignote; sed a nobis mittimus hominem longa conuersatione notum et officii sui fideli exsecutione probatum, magistrum uidelicet Maximum notarium nostrum, nobis ac fratribus nostris merito sue probitatis et fidei charum admodum et acceptum: in quo et honori tuo prospeximus, et utilitati prouidemus Ecclesie memorate: quem etiam quanto cariorem habemus, tanto attentius tue magnificentie commendamus, rogantes quatenus sic eum ob reuerentiam apostolice sedis et nostram habeas commendatum quod in ipso tue serenitatis affectum, quem probaris ad nos gerere, sentiamus, adhibens ei fidem super iis que a nobis accepit tue imperiali prudentie proponenda.

 Datum Signie, XI Kal. Septembris, pontificatus nostri anno decimo quinto.



CLuI. MAGISTRO MAXIMO NOTARIO NOSTRO. De electione patriarche Constantinopolitani. 

 Scriptum est in Apocalypsi Ioannis quod in medio sedis et in circuitu sedis erant quatuor animalia plena oculis ante et retro. Primum animal simile leoni, secundum animal simile uitulo, tertium animal habens faciem quasi hominis, et quartum animal simile aquile uolanti; et quatuor animalia singula eorum alas senas habebant. Sedes ista Romana  Ecclesia intelligitur, que usitato uocabulo sedes apostolica nuncupatur, utique sedes agni, sedes uiuentis in secula seculorum; in medio cuius quasi filie in gremio resident et in circuitu astant quasi famule in obsequio quatuor patriarchales Ecclesie, Alexandrina, Antiochena, Ierosolymitana et Constantinopolitana, que per illa quatuor animalia designantur. Marcus enim Alexandrinam fundauit et rexit Ecclesiam, qui secundum uisionem Ezechielis accipitur per leonem, eo quod Euangelium inceperit a rugitu dicendo: uox clamantis in deserto , et quia quemadmodum leo catulum suum post diem tertium suo asseritur excitare  rugitu, sic Deus Pater Fllium suum, qui leo de tribu Iuda esse describitur, de cuius resurrectione principaliter tractat Marcus, diuinitatis sue potentia post triduum a mortuis suscitauit. Unde in die resurrectionis Dominice ipsius Euangelium antonomastice in Ecclesia recitatur. Lucas autem fuit natione Antiochenus: qui propterea in uituli figura describitur, in quo sacerdotalis hostia designatur; quoniam a sacerdotio inchoans Euangelium, de immolatione tractauit precipue summi sacerdotis et ueri, qui est hostia salutaris, uitulus uidelicet saginatus, quem pater iussit occidi pro filio prodigo redeunte. Unde bene per ipsum Antiochena Ecclesia designatur, in qua primum apostolorum princeps in summi sacerdotii cathedram a fidelibus exstitit sublimatus,  Mattheus quidem fuit natione Iudeus, et Euangelium primus descripsit etiam Hebraice in Iudea; et ob hoc per hominis speciem designatur, quod ab incarnatione Christi suum inchoans Euangelium, principaliter humanam eius natiuitatem ostendit, quam ipse Christus de Iudeis et in Iudea pro nobis assumens, Hierosolymitanam Ecclesiam metropolim Iudeorum sua humana presentia consecrauit, de qua dictum fuerat per Prophetam: Homo factus est in ea, et ipse fundauit eam Altissimus . Ioannes uero Asianam fundauit Ecclesiam, et Apocalypsim septem Ecclesiis que sunt in Asia ipse descripsit: quibus et ceteris Grecorum Ecclesiis Constantinopolitana tandem preferri meruit et preponi per aquilam merito  designata; quia, sicut aquila uolatu omnes aues excellit, et oculorum eius intuitum solis radius non offendit, sic Ioannes tribus aliis animalibus in terra relictis, supra celos celorum ascendens, ueram lucem oculis irreuerberatis aspexit, et a diuina uerbi Natiuitate suum Euangelium inchoauit: qui licet inter uniuersos euangelistas fuerit ultimus tempore, precipuus tamen exstitit dignitate; quoniam in cena supra pectus Christi recumbens, fluenta doctrine de ipso sacri Dominici pectoris fonte potauit. Sic Constantinopolitana Ecclesia licet posterior tempore, postmodum propter honorificentiam piissimi Constantini prelata est aliis dignitate; sicque facti sunt primi nouissimi, et nouissimi primi. Ut merito ipsi dicatur: Multe filie congregauerunt  diuitias, sed tu sola supergressa es uniuersas , ad cuius Ecclesie regimen talis est pontifex assumendus qui ad similitudinem illorum quatuor animalium ante et retro plenus sit oculis, ut pleno lumine ueteris et noui testamenti mysteria contempletur, per experientiam uidens preterita, et futura preuidens per cautelam. Debet etiam habere sex alas, scilicet sex legum notitiam, naturalis Mosaice et prophetice, euangelice, apostolice et canonice: quibus perfecto libramine inter celum uolans et terram, de terris ad celestia et de temporalibus transuolet ad eterna. Sane ad hanc Ecclesiam duo  quedam animalia sunt uocata, utinam plena oculis et alas habentia, uidelicet uenerabilis frater noster Heracliensis archiepiscopus et dilectus filius plebanus Sancti Pauli de uenetiis, sicut per procuratores tam postulantium archiepiscopum quam eligentium plebanum fuit propositum coram nobis, proposuerunt siquidem procuratores electorum plebani quod cum, Ecclesia Constantinopolitana uacante, canonici Ph. decanum suum sibi elegerint in pastorem, et nos cassauerimus electionem eamdem, quia quibusdam exclusis qui adesse debuerant exstitit celebrata, ne diu gregi fidelium deesset cura pastoris, tam canonici quam quidam alii qui se in electione Constantinopolitani patriarche ius habere dicebant, ut de electione tractarent, adinuicem conuenerunt.  Cumque septem persone pro septem prepositis se offerrent, et quidam alii pro ceteris prelatis se tractatui electionis ingererent, post multam concertationem tam illas septem personas quam duas alias ad uniuersitatis instantiam, que tamen duas tantum uoces haberent, saluo in omnibus iure suo, tam in presenti quam in futuro, pro bono concordie receperunt.

Sed factum est quod humani generis inimico, qui unitatem Ecclesie scindere nititur, superseminante zizania messi Dominice, in duas partes sunt uota diuisa, nouem de canonicis et nouem aliis prenominatis personis postulantibus archiepiscopum memoratum, et quindecim canonicis et preposito sanctorum apostolorum plebanum eligentibus supradictum:  cuius electioni cantor, qui pro utilitate absens erat Ecclesie, et ante tractatum electionis per litteras suas consensum expresserat de plebano, si aliis complaceret, et octo alii canonici, qui electionis tempore non fuere presentes, suum prestitere consensum; et sic in plebanum predictum uota uiginti quatuor canonicorum et unius prepositi conuenerunt. Dicebant ergo postulantium numerum esse minorem, cum decem et octo tantum archiepiscopum postularent: de quibus quosdam eorum, quos cum prefata protestatione sui iuris admiserant, excludere nitebantur, duos uidelicet de Blakerna et Buccaleone prepositos; quia cum per exemptionis priuilegium a sede apostolica impetratum se subtraxerint  oneri, tacite renuntiasse uidebantur honori, ut ad electionem non pertinerent illius cui electo nullatenus subiacerent. Alii quatuor non erant prepositi, sed aliarum Ecclesiarum clerici, qui se tractatui electionis suorum prepositorum nomine ingerebant, quia eorum domini adeo erant absentes quod ad tractatum electionis uocari commode nec poterant, nec debebant; quoniam si absentes possent per procuratores adesse, uix iura deuoluerentur absentium ad presentes, cum raro contingeret quod per se uel per alios interesse non possent. Septimus autem qui presens exstiterat, iam electus et confirmatus in archiepiscopum uerricensem, et translatus ad suam Ecclesiam possessionem eiusdem adeptus fuerat corporalem. Et licet  uniuersitas clericorum quatuor prius pro se postularet admitti, quia tamen pars canonicorum tot nolebat admittere, ne numerus aliorum nimis excresceret, ita tandem pro bono pacis exstitit ordinatum, ut duo tantum admitterentur ex illis cum protestatione predicta; et ideo eligentes asserebant illos duas tantum uoces et non ceterorum habere, maxime cum triginta prepositure fuerint ad septem redacte, que tamen nondum fuerunt auctoritate sui iudicis approbate. Conuentuales autem ecclesias ultra quinque uel sex tunc temporis esse negabant, et si plures fuissent, tempore tamen electionis predicte prelatos earum dicebant non fuisse presentes.

De malo denique zelo intendebant arguere postulantes,  eo quod, ut proponebant, illitteratum et impudicum ex certa scientia postularant: cuius incontinentiam dicebant per filium in monachatu genitum paterne libidinis testem posse probari. Eumdem etiam archiepiscopum de ambitione notabant, eo quod in uigilia natiuitatis Dominice se sue subtraxit Ecclesie, ut esset in urbe regia, ubi tunc erat postulatio celebranda, et passus est cum hymno Te Deum laudamus se in sede locari in qua profestis diebus residere consueuerat patriarcha. Qui etiam auctoritate propria bona patriarchatus post mortem patriarche distribuens, eiusdem sigillo uiolenter arrepto de scrinio camerarii, litteras quasdam quibus illud impressit misit Rauennam, et quamdam pecunie summam ibi depositam auctoritate litterarum  illarum sibi fecit afferri, eamdemque distribuit pro sue uoluntatis arbitrio in Ecclesie Constantinopolitane preiudicium et grauamen: quod totum et alia in capitula fuere proposita cum quidam de ipso postulando tractarent. Unde petebant ut cum pars postulantium archiepiscopum esset numero minor, inferior zelo, et a suo iure ceciderit postulando scienter indignum, electionem confirmare factam de dicto plebano canonice dignaremur; maxime cum ipsi usi fuerint iure communi personam eligibilem eligendo, quod ordinarii iuris existit, et alii iuris communis contempto beneficio, ad extraordinarium auxilium transuolarint. Ad hec procuratores partis alterius responderunt quod uniuersi  prelati conuentualium ecclesiarum apud Constantinopolim existentium per nostram constitutionem in electione Constantinopolitani patriarche ius habent. Unde uniuersitas prelatorum, de qua in eadem constitutione cauetur expresse, restringi, non debet ad septem, cum ratione sue dignitatis in hoc bene fuerit Ecclesie memorate prouisum; tum ut sanior haberetur super electione tractatus, cum integrum sit iudicium plurimorum sententiis confirmatum; tum etiam ut per numerum prelatorum illis posset occurri qui Dei sanctuarium iure uolebant hereditario possidere. Addebant etiam quod prefate constitutionis beneficium duo exempti prepositi per exemptionis priuilegium nullatenus amiserunt, cum ea que in fauorem alicuius introducta  sunt, in eius lesionem non debeant redundare, et per priuilegia pontificum Romanorum addi, non subtrahi, consueuerit illis quibus specialiter indulgentur, propter predictam maxime rationem, ut illis obsisterent prudenter qui Domini sanctuarium moliuntur in ius hereditarium usurpare.

Unde iidem excludi non poterant nec debebant, ea etiam ratione quod septem nomine septem prepositorum et duo uice ac nomine uiginti trium prelatorum pro ipsa uniuersitate fuerint a canonicis ad tractatum electionis admissi. Et sic cum in postulatum uota septem prepositorum et decem et octo prelatorum presentium et aliorum sex absentium, quorum procuratores erant in ciuitate presentes, consensu mediante illorum duorum concurrerint,  pro parte sua ultra duplo maiorem numerum allegabant; cum in plebanum quindecim tantum canonici et unus prepositus a principio consensissent, nec aliquid ei iuris accreuerit in hoc casu per subsequentem consensum nouem canonicorum, qui electionis tempore non fuere presentes, nec uocari potuerint commode nec deberent; presertim cum octo ex illis tanto tempore fuissent absentes quod secundum constitutionem patriarche ac capituli Constantinopolitanorum pro canonicis nullatenus haberentur. Auctoritatem etiam introducebant pro se, cum regulariter maioris auctoritatis prelatus quam simplex canonicus habeatur. Bonum uero zelum ea ratione probabant quod uenetum pro uitando  scandalo longa conuersatione notum, laudabili administratione probatum, charum clericis, et acceptum laicis postularant; in quem assensus principis, suffraganeorum uota, plebisque desiderium concurrebant; nec debebant aliquid sinistrum de illo presumere quem et excellentia dignitatis et communis reddebat fama preclarum. Nec etiam erant aduersarii audiendi qui promotionis eius tempore tacuerunt, nisi forte aliquid nouum proponerent uel quod postmodum didicissent; maxime cum obiectam notam incontinentie, si qua forsitan precessisset in ipso, quod tamen inficiabantur omnino, subsequens longe conuersationis deleuisset honestas. Proposuerunt etiam quod nisi pars altera se ab iniuriis temperaret, intendebant quedam proponere  tam in personas eligentium quam electi. Ad excusationem uero eiusdem archiepiscopi super obiectione ambitus proponebant quod idem ex honesta et probabili causa Constantinopolim uenerat, et habebat necesse frequenter accedere, tum propter negotia patriarchalis Ecclesie, tum etiam propter exsecutionem ultime uoluntatis patriarche defuncti sue discretioni commisse; qui licet interfuerit uesperis et matutinis in patriarchali Ecclesia ob solemnitatem diei, in loco tamen decani resedit, nec aliquid de patriarchalibus usurpauit. Ipsum etiam litteratum, etsi non eminenter, competenter tamen esse dicebant, sufficientem intelligentiam et eloquentiam de  scripturis et in scripturis habentem; nichilominus allegantes quod etsi quedam conuentuales ecclesie tunc uacarent, aut forsan propter pauperiem non haberent numerum clericorum, ipsum capitulum, aut etiam unus qui uicem capituli retineret, ad electionem pro prelato deberet admitti, cum in talibus sepe capitulum uicem consueuerit supplere prelati, et nomen ac ius uniuersitatis multoties deuoluatur ad unum et retineatur in uno.

De malo nichilominus zelo arguebantur electores plebani eo quod hominem elegerant quem electionis tempore credebant in minoribus ordinibus constitutum, asserentes quod in uigilia Natiuitatis Dominice altera pars apud Constantinopolim consenserat in plebanum, qui se paulo ante apud uenetias fecerat  in subdiaconum promoueri  . Ex quo inferebatur quod si hoc actum fuerit ex condicto, non poterat ambitione carere. Si uero preordinatum non exstitit, cum propter locorum distantiam hoc ad eligentes tam breui tempore nequiuerit peruenisse, sequitur quod secundum conscientias suas ineligibilem eligebant; uel si error ad excusationem accusatione non uacuam allegetur, in confessionem negligentia ueniet, que super iis non multum distat a culpa. Adiiciebant etiam quod magis erat extraordinarium consentire in hominem, non solum extra totum patriarchatum, uerum etiam extra totum imperium constitutum quam in uicinum et familiarem suffraganeum eiusdem Ecclesie de cuius pastoris electione tractatur. Personam quoque plebani de  uehementi ambitione notabant, dicentes quod ipse per litteras suas quosdam Constantinopolitanos canonicos expresse rogauerat ut eum in suum eligerent patriarcham: quod pars aduersa negabat. Unde petebant postulatores archiepiscopi sepedicti, ut cum esset pars altera zelo, auctoritate, ac numero minor, cassato quod factum fuerat de plebano, postulationem ipsorum admittere dignaremur. uerum quia de iis que per assertiones partium in iudicium deducta fuerunt nobis non potuit fieri plena fides, quamuis super iis que de numero dicta sunt postulantium per quoddam publicum instrumentum et litteras Constantinopolitani uicarii, nec non confessionem procuratoris partis aduerse, in iudicio  quidem factam, sed postea reuocatam, pars altera suam intentionem assereret esse fundatam, causam ipsam discretioni tue duximus committendam, per apostolica scripta mandantes quatenus super iis et aliis inquiras, sublato cuiuslibet appellationis obstaculo, diligentissime ueritatem de meritis electi et postulati apud uenetias, ubi nati fuerunt et diutius conuersati, de studiis autem eligentium et postulantium et omnibus generaliter que causam possint instruere apud Constantinopolim, ubi huiusmodi postulatio et electio celebrate fuerunt; et si partes consenserint, procedas hoc modo, ut si constiterit de mutuo conuenisse consensu quod ad electionem  patriarche septem admitterentur prepositi, siue per seipsos, siue per alios, et duo alii ex parte uniuersitatis pro ceteris conuentualium ecclesiarum prelatis, totque tunc temporis conuentuales ecclesias habuisse prelatos quod cum septem prepositis et nouem canonicis, quos quidem canonicos constat in postulatione prefati archiepiscopi conuenisse, duplo maiorem facerent numerum quam sedecim electores plebani, tu uice nostra postulationem admittas, nisi probatum fuerit postulato aliquid obuiare de canonicis institutis quod promotionem ipsius debeat impedire, ac plebani electione cassata, ipsum archiepiscopum absoluas a uinculo quo Heracliensi tenetur Ecclesie, concedendo ipsum Constantinopolitane Ecclesie in pastorem, et faciendo  ipsi per censuram ecclesiasticam appellatione remota reuerentiam et obedientiam debitam exhiberi.

Quod si ad faciendum duplo maiorem numerum simul omnes predicti minime suffecerunt, siue dignus siue indignus sit postulatus, tu, postulatione repulsa, electionem plebani auctoritate nostra confirmes, dummodo nichil obsistat eidem quod ipsum tanto presulatu reddat indignum, ad impendendum sibi reuerentiam et obedientiam sibi debitam ac deuotam quoslibet sibi subiectos, si necesse fuerit, sublato appellationis obstaculo canonica districtione compellens. Si uero numerus postulantium inuentus fuerit duplo maior, quemadmodum est predictum, et persona postulata indigna reperta fuerit, tu tam  postulationem quam electionem non differas reprobare; nisi forsan omnes aut maior pars postulantium presumptione damnabili postulauerint scienter indignum, ut hac uice merito debeant eligendi seu postulandi potestate priuari; et in hoc quoque casu electionem confirmes, si de persona idonea constiterit celebratam. Porro si tam electionem quam postulationem cassari contigerit, aut altera partium postulante causam ad nos instructam referri, tu ex parte nostra districte precipias canonicis et prelatis ut procuratores idoneos ad apostolicam sedem studeant destinare, per quos aut unum ex istis, si contigerit approbari, aut alium quem nos eis duxerimus preferendum, aut quem ipsi forte  postulauerint uel elegerint, si eis de benignitate nostra fuerit postulandi uel eligendi concessa potestas, in patriarcham recipiant, cum tantam Ecclesiam nolimus manere diutius pastoris solatio destitutam, et ad hec et alia que ipsorum consensum desiderant, eis uices suas plene committant. Tu ergo Deum solum habens pre oculis, cum omni studio et secundum prescriptam formam procedas in negotio memorato nisi forsan apostolice sedis legatus preuenerit, per quem una tecum ipsum negotium expediri secundum prescriptam formam uolumus et mandamus.

Datum Signie, Xu Kalend. Septemb., pontificatus nostri anno quinto decimo.



CLuII. ABBATI ET CONuENTUI MONASTERII SANCTI MICHAELIS CLUSINI. Confirmatur quedam unio. 


His que ad Ecclesiarum utilitatem et statum pertinere creduntur tanto libentius apostolicum fauorem impendimus requisiti quanto earum sollicitudo continua nobis propensius noscitur imminere. Eapropter, dilecti in Domino filii uestris iustis postulationibus grato concurrentes assensu, unionem monasterii Sancti Solutoris Taurinensis et uestri, consentientibus uenerabili fratre nostro episcopo et dilectis filiis capitulo Taurinensibus factam, sicut sine prauitate prouide facta est, et per bone  memorie Gerardum electum Nouariensem auctoritate nostra exstitit approbata, prout in ipsius litteris plenius continetur, auctoritate apostolica confirmamus et presentis scripti patrocinio communimus. Ad maiorem autem euidentiam, rei geste litteras predicti electi de uerbo ad uerbum huic nostre pagine fecimus adnotari. »In nomine Domini. Gerardus diuina gratia Nouariensis electus omnibus ad quos littere iste peruenerint in uero salutari salutem. Diuina prouidentia, que nec fallit nec fallitur, humane conditionis mobilitati compatiens, post apostolorum principem in Romane sedis cathedra lucernam et speculum summum pontificem ordinauit, per quem et lapsa reparari et destituta restitui mereantur. Residentis itaque sanctissimi  patris Innocentii III super unione abbatie Sancti Solutoris Taurinensis ad Clusinum monasterium mandatum accepimus in hac forma: »INNOCENTIUS episcopus, seruus seruorum Dei dilecto filio electo Nouariensi salutem et apostolicam benedictionem. Ex tenore litterarum uenerabilis fratris nostri episcopi et dilectorum filiorum capituli Taurinensium accepimus quod cum olim uenerabili fratri nostro Mediolanensi archiepiscopo et eidem episcopo dederimus in mandatis ut reparationi mosterii Sancti Solutoris Taurinensis, quod ita in temporalibus et spiritualibus collapsum fuerat et attritum ut desolatum sine leuaminis spe iaceret, intendere prout melius possent et plenius procurarent,  illud, si eius aliter restaurationi prouidere non possent, translaturi in canonicam Ripaltensem, ipsi prudentum plurimum requisito consilio, cum canonicam supradictam minus sufficientem ad hoc uariis impedimentis emergentibus inuenirent, modico tandem monachorum grege qui in iam dicto monasterio supererant cum lacrymis postulante, sub disciplina et regimine Clusine Ecclesie, per quam plenarie poterat respirare, dictum monasterium in prefatam Clusinam Ecclesiam, iure Taurinensis Ecclesie, ad quam pertinet nullo medio, et exemptione Clusini monasterii per omnia illesis manentibus, memoratus episcopus et Taurinense capitulum transtulerunt. Cum igitur in soluendis debitis quibus prefatum Sancti  Solutoris monasterium detinetur manum apponere Clusina Ecclesia contradicat nisi factum huiusmodi apostolico munimine roboretur, nos id tue discretionis prudentie committentes, per apostolica tibi scripta mandamus quatenus, inquisita super iis omnibus diligentius ueritate, quod utilitati Ecclesie utriusque secundum Deum noueris expedire, nostra fretus auctoritate, appellatione remota, statuas et facias quod statueris per censuram ecclesiasticam firmiter obseruari.«

»Datum Laterani, uIII Kal. Ianuarii, pontificatus nostri anno tertio decimo.«

Nos igitur mandatis apostolicis in omnibus et per omnia, sicut condecet, parere uolentes, prefate unionis instrumento uiso et diligenter inspecto,  quod per Bartholomeum imperialis aule notarium confectum esse constabat, que in eo continentur canonice et legitime facta approbantes, sicut inter contrahentes sancitum est et statutum, prefati instrumenti tenorem auctoritate apostolica, qua fungimur in hac parte, confirmamus, adiicientes et statuentes ut duodecim fratres et prior cum eis sub Regula beati Benedicti et sub disciplina et regimine Clusini monasterii ibidem Deo seruituri perpetuo maneant; ita quod abbas Clusinus prefatum priorem in ordinatione spiritualium et obseruatione ordinis ibi instituat et destituat, sicut per alias ecclesias seu cellas Clusino monasterio subditas consueuit. uerum quia refectio quedam quam Taurinense capitulum a prefato  Sancti Solutoris monasterio in solemnitate martyrum Solutoris, Aduentoris et Octauii recipere consueuit in ordinis preiudicium et iacturam regule nobis cedere uidetur, ordinamus et statuimus ut pro prefata refectione iam dictum Taurinense capitulum a memorato monasterio uiginti solidos Segusiensium ueterum, si ad processionem uenerit die festo, recipiat annuatim, et sic a refectione tacitum maneat et contentum: et hec de profestis diebus dicta intelligantur. Si tamen die Dominico festum predictum uenire contigerit, sicut a longis retro temporibus inter Taurinensem Ecclesiam et iam dictum monasterium constat esse statutum et consuetum, aut canonici intersint processioni, aut non, censum uice refectionis recipiant supradictum. Adiicimus  etiam et statuimus quod si Taurinensis episcopus electo Clusino post collatam sibi confirmationem Clusini monasterii, secunda et tertia requisitione per interualla decem et decem dierum precedente sepedietam abbatiam Sancti Solutoris quouis ingenio confirmare distulerit, non obstante tali dilatione electus Clusinus tam in spiritualibus quam temporalibus et tam in capite quam in membris Sancti Solutoris generaliter administret. Nulli ergo omnino hominum liceat hanc paginam nostre confirmationis siue constitutionis infringere uel ei ausu temerario contraire. Quod si quis attentare presumpserit, indignationem omnipotentis Dei et beatorum Petri  et Pauli apostolorum eius et summi pontificis se nouerit incursurum. Contradictores uero et a prefata forma resilientes, sicut in mandatis accepimus, appellatione cessante, excommunicationis uinculo innodamus. Unde actum est hoc anno Incarnationis Dominice 1211, indictione XIu, die sexto exeunte mense Ianuarii. Interfuerunt dominus Albertus Brusatus Nouariensis canonicus, dominus Raynerius abbas Fructuariensis, dominus Willelmus de Fibinis monachus Tilieti, et domnus Ioannes monachus Casenoue, et alii plures. Unde plura instrumenta idem dominus electus uno tenore, sicut necesse fuerit, fieri precepit. Ego Guala Muricula sacri palatii notarius hanc chartulam de mandato predicti domini electi scripsi et subscripsi. Nulli ergo,  etc., confirmationis, etc., usque incursurum.

Datum Signie, uI Kal. Septembris, pontificatus nostri anno decimo quinto.



CLuIII. RAINERIO MILITI DE uICO. Remittitur ei infamia. 

Cum te a Bartholomeo iniuriarum actione conuentum, eo quod dixeris equum tuum non esse minoris pretii quam capillos ipsius, Iacobus de Guarino et L. de uico iudices, qui super hoc cognoscebant, in decem solidis condemnassent, tu timens ne ipsorum sententia te notarit infamia, pro beneficio restitutionis ad famam sedem apostolicam  implorasti. Nos autem considerantes quod pene nulla uel minima fuerit iniuria supradicta, uolumus et concedimus te ob hoc nota infamie non teneri.

Datum Signie, uII Idus Septembris, pontificatus nostri anno decimo quinto.



CLIX. EPISCOPO ET P. ET A. ARCHIDIACONIS AURIENSIBUS. Eis committitur quedam causa. 

 Conquerentibus olim dilectis filiis M. et I. presbyteris, G. I. P. et M. diaconis, P. I. et M. ac quibusdam aliis clericis capelle monasterii Sancte Crucis Colimbriensis se a priore ac fratribus eiusdem monasterii debita prouisione fraudari, prior Sancte Marie Montis maioris et coniudices eius, qui super hoc  receperant scripta nostra, eosdem ad quoddam beneficium quo fuerant spoliati restituendos sententialiter decreuerunt, eadem capella, nisi prefate sententie pareretur, supposita interdicto. Priore autem et conuentu dictas restitutionis et interdicti sententias contemnentibus, et procurantibus etiam ut iidem clerici suam persequi iustitiam non auderent, uenerabili fratri nostro episcopo et dilectis filiis decano et cantori Zamorensibus dedimus in mandatis ut easdem facientes usque ad satisfactionem condignam inuiolabiliter obseruari, super aliis causam audirent et fine canonico terminarent. Qui rationibus partium plenius intellectis, iamdictas sententias  confirmarunt, Io. Saluati cum duodecim aliis canonicis et clericis Sancte Crucis ab officio et beneficio suspendentes si, post interdicti sententiam, in prefata capella diuina conuincerentur officia celebrasse; priore nichilominus et conuentu ad restitutionem iam dicte capelle centum et quinque modiorum frumenti, centum uigenti quinque quinalium uini, quinque millium et octoginta quatuor solidorum, et quingentarum oblatarum, quinque almuldarum uini, sexcentarum oblatarum, trecentarum et sexaginta candelarum, quatuor marabutinorum, cuiusdam domus, et duorum lectorum, quibus omnibus iidem clerici fuerant spoliati, nec non quinquaginta marabutinorum, quos suam iustitiam persequendo expenderant, condemnatis et reprobatis quibusdam  litteris quasi supradictorum iudicum nomine ad nos missis, in quibus iidem iudices proprium circa processum suum confitebantur errorem, et priorem ac conuentum excusare propensius nitebantur. Porro cum prior et conuentus iamdicti litteras quasdam Colimbriensis episcopi a duobus e clericis memoratis, P. Bartholomei et I. Nunonis uidelicet, coram iudicibus ipsis exhibitas allegarent nunquam de conscientia episcopi emanasse, in hoc tandem partes pariter conuenerunt ut abrenuntiantes omnibus que gesta erant in causa, si Colimbriensis episcopus tenorem recognosceret litterarum, ipsi iudices iuxta sue uoluntatis arbitrium clericis pro quibus predicta sententia lata erat in monasterio ipso facerent prouideri; alioquin priorem et conuentum  ab impetitionibus absoluerent eorumdem.

Cum ergo iidem iudices litteras Colimbriensis episcopi, per quem super hoc certiorari petierant, recepissent, eisdem diligenter inspectis, de peritorum consilio sententiando dixerunt sepedictum episcopum litterarum recognouisse tenorem, priori et fratribus iniungentes ut predictis duobus clericis prouiderent iuxta formam in authentico earumdem expressam, pro ceteris sententiam confirmationis quam tulerant super iamdicta restitutionis sententia, sed ad tempus se suspendisse fatebantur, eamdem in statum pristinum reducendo, et precipiendo eam inuiolabiliter obseruari. Quorum sententiam cum magister I. monasterii procurator  postmodum apud sedem apostolicam constitutus, coram dilecto filio nostro Petro tituli Sancte Lucie ad Septa solis diacono, nunc uero tituli Sancte Cecilie presbytero cardinale, quem ipsi et predicto Ioanni Nunonis procuratori clericorum ipsorum concessimus auditorem, peteret reuocari, et coram eodem tam super quibusdam litteris Colimbriensis episcopi, quas idem procurator falsatas esse dicebat a clericis memoratis, quam super aliis fuisset diutius litigatum, nos iis que coram eodem cardinale fuere proposita plenius intellectis, de fratrum nostrorum consilio sententiam predictorum iudicum Zamorensium approbantes, illam auctoritate apostolica confirmauimus dantes uenerabili fratri nostro episcopo Salamantinensi  et eius coniudicibus in preceptis ut eamdem inuiolabiliter facerent obseruari. Qui cum ad locum propter impedimenta euidentia personaliter accedere non ualerent, prefatis priori et conuentui sub anathematis pena et suspensione officii et beneficii dederunt districtius in preceptis ut eamdem sententiam, sicut per nos fuerat confirmata, inuiolabiliter obseruarent, denuntiantes quoslibet qui a tempore quo eadem sententia lata fuit in monasterio Sancte Crucis uel eius capella presumpserant uel etiam tunc temporis presumebant celebrare diuina, officio beneficioque priuatos, excommunicationis sententie subiacere, et precipientes nichilominus exhumari corpora defunctorum que in dictis monasterio uel capella fuerant tumulata; concedentes  insuper exsecutores clericis memoratis, per quos expense quas litigando fecerant restituerentur eisdem cum fructibus qui a tempore late sententie ab eisdem percipi debuerunt, et denuntiantes etiam omnes ecclesias de Lairena et terminis eius, ac omnes ecclesias in Portugalia constitutas, pertinentes ad monasterium sepedictum, a festo Natiuitatis beate Marie proxime tunc futuro suppositas inter dicto, si sepedicte sententie obuiare in aliquo attentarent.

Quibus demum iam dictam sententiam temere contemnentibus, iidem iudices omnibus episcopis et prelatis in regno Portugalie constitutis ea qua fungebantur auctoritate precipiendo mandarunt ut diebus Dominicis ac festiuis, candelis accensis et  pulsatis campanis, eosdem excommunicatos publice nuntiarent, et ab omnibus facerent arctius euitari in omnes qui presumerent impedire similem sententiam proferentes. Ad hec, cum sepedictus I. Nunonis in procinctu esset pro se ac sociis suis ad sedem apostolicam ueniendi, eo iuxta prefatum monasterium transitum faciente, quidam iniquitatis filii crudeliter irruentes in eum, et ipsum funestis gladiis configentes, eodem semiuiuo relicto ad monasterium confugere prefatum: quos cum officiarii ciuitatis uellent iuxta terre consuetudinem trahere ad uindictam, prior et conuentus iam dicti eos corporaliter defendere presumpserunt. Denique cum idem Ioannes grauibus afflictus uulneribus camisiam  suam infectam sanguine et signatam ictibus cultellorum sub sigillis episcopi et aliorum prelatorum Colimbriensium cum testimonialibus litteris eorumdem per P. Bartholomei et Ioannem Suerii clericos tam ad persequendam corporalem iniuriam eius quam ad causam communem sibi et aliis promouendam procuratores a se ac aliis constitutos oculis nostris transmitteret intuendam, uno eorum, Petro Bartholomei uidelicet apud sedem apostolicam decedente, reliquus contra proprium ueniens iuramentum, communi causa penitus derelicta, camisiam et litteras antedictas suis aduersariis triginta aureorum pretio uendere non expauit. Unde idem I. pro se ac sociis supplicauit nobis humiliter et deuote ut finem eorum angustiis imponentes, predictorum prioris  et fratrum rebellionem et contumaciam pena castigare debita dignaremur, et prefato Ioanni pro fide uiolata penam canonicam infligentes, tam ea que de camisia memorata recepit, quam illa que ad opus itineris et cause prosecutionem ei ab ipsis assignata fuerunt, faceremus sibi restitui ab eodem. Quocirca discretioni uestre per apostolica scripta precipiendo mandamus quatenus uocatis qui fuerint euocandi, et que super his et aliis utrinque duxerint proponenda plenius intellectis, causam ad nos remittatis sufficienter instructam, prefigentes partibus terminum competentem quo se nostro conspectui representent iustam, auctore Domino, sententiam recepture. Quia uero predicta, cum nimis sint grauia, relinquere nolumus indiscussa, uolumus  et mandamus ut si etiam per colludium uel aliam forte causam actores desisterent aut deficerent, uos nichilominus ad inquirendam diligenter super omnibus ueritatem sublato cuiuslibet contradictionis et appellationis obstaculo procedatis, eos qui se gratia, odio uel timore subtraxerint per censuram ecclesiasticam compellentes ueritati testimonium perhibere, ut per relationem uestram certificati de ipsis, sine personarum acceptione quod iustum fuerit auctore Domino statuamus. Nullis litteris obstantibus hactenus a sede apostolica impetratis. Quod si non omnes, etc., tu, frater episcope, cum eorum altero, etc.

Datum Signie, II Non. Septembris, pontificatus nostri anno decimo quinto.



CLX. ABBATI DE TILIETO. Ut Albinganenses reuerentiam exhibeant archiepiscopo Ianuensi. 


Cum dilectis filiis electo et clericis Albinganensibus nostris dederimus litteris in mandatis ut uenerabili fratri nostro Ianuensi archiepiscopo tanquam suo metropolitano impendant obedientiam et reuerentiam debitam ac deuotam, sicut a predecessoribus nostris Romanis pontificibus est statutum, deuotioni tue per apostolica scripta mandamus quatenus eos ad hoc diligenter moneas et inducas, et, si necesse fuerit, per censuram ecclesiasticam, sublato  appellationis obstaculo, preuia ratione compellas.

Datum Signie, uIII Idus Iulii, pontificatus nostri anno quinto decimo.



CLXI. XANTONENSI EPISCOPO, ET PRIORI SULBISIENSI XANTONENSIS DIeCESIS De ordinanda ecclesia Sulbisiensi. 

Sicut tu, fili prior, transmisso nobis petitorio intimasti, cum ecclesia Sulbisiensis ob guerrarum discrimina cum suis omnibus edificiis olim fuerit deuastata, consumptis penitus bonis eius, sic  ipsam de bonis tuis obtentu retributionis eterne tam in edificiis quam aliis necessariis procurasti salubri studio postmodum reparare quod in ea requiri potest hodie non immerito cultus Dei. Propter quod a te nobis exstitit humiliter supplicatum ut ibidem faceremus personas idoneas ordinari, que in eadem prestarent Domino deuotum iugiter famulatum; maxime cum eidem ecclesie uix octo canonici seruiant, cui solebant dudum uiginti et amplius personali residentia deseruire, ac quidam non residentes ibidem ipsius ordinationem nitantur nequiter impedire. Nos igitur, fili prior, tuas preces humiles admittentes, et cultum etiam zelantes domus Dei, discretioni uestre presentium auctoritate mandamus quatenus tot in prefata ecclesia canonicos idoneos  ordinare sagaci prouidentia studeatis quot ipsius expetunt facultates, et qui possint ibidem per iugem residentiam impendere Domino tam gratum obsequium quam deuotum, contradictores, si qui fuerint, uel rebelles per censuram ecclesiasticam appellatione postposita compescentes. uerum cum dilectus filius W. de Sancto Albino clericus peroptet in eadem ecclesia ordinari, deuotionem uestram rogandam duximus et monendam, per apostolica uobis scripta mandantes quatenus ob reuerentiam apostolice sedis et nostram ipsum cum aliis ordinandis, si fuerit idoneus, admittatis in canonicum et in fratrem ipsi ecclesie seruiturum.

Datum Signie, XIu Kal. Octobris, pontificatus  nostri anno quinto decimo.



CLXII. EPISCOPO ET CAPITULO TRIPOLITANIS. Respondet ad eorum consulta. 

 Petiistis per sedem apostolicam edoceri utrum cum propter Hospitalarios uel Templarios ciuitas uestra generali supponitur interdicto, eisdem non seruantibus, uos illud teneamini obseruare. Ad quod sic duximus respondendum, quod illorum excessus uobis non prebet licentiam excedendi; sed si prefati Hospitalarii uel Templarii priuilegiorum suorum fines excesserint, uiolando temere interdictum quod pro illis fuerit promulgatum, ne ipsi uideantur de aliorum fletu ridere, uos in penam  presumptionis eorum, quandiu ipsi uiolauerint interdictum, de nostra licentia celebretis.

Datum Signie, XIu Kal. Octobris, pontificatus nostri anno quinto decimo.



CLXIII. EISDEM. De stato numero canonicorum. 

Significantibus uobis ad audientiam apostolatus nostri peruenit quod cum olim in ecclesia uestra duodecim canonicorum numerus et totidem prebendarum fuerit rationabiliter institutus, et uos, quorumdam inducti precibus, sex canonicos receperitis  ultra numerum constitutum in eiusdem ecclesie non modicam lesionem, ut possetis huiusmodi releuare grauamen et excludere materiam concedendi beneficia uacatura, antiquum numerum duodecim canonicorum et prebendarum in eadem seruari ecclesia de cetero statuistis: quod petiistis humiliter apostolico munimine roborari. Nos igitur uestris precibus inclinati, statutum ipsum, sicut absque preiudicio alieno utiliter et prouide factum est, presentium auctoritate precipimus inuiolabiliter obseruari, nisi adeo excreuerint eiusdem Ecclesie facultates quod pluribus possint sufficere competenter. Nulli ergo, etc., usque incursurum.

Datum Laterani, Iu Kal. Octob., pontificatus nostri anno decimo quinto.



CLXIu. SIDONIENSI ET ACCONNENSI EPISCOPIS, ET THESAURARIO ACCONENSI. De eadem re. 


Ad petitionem dilecti filii I. thesaurarii et W. canonici Tripolitanorum, quos uenerabilis frater noster episcopus et dilecti filii capitulum Tripolitanum ad sedem apostolicam transmiserunt, fraternitati uestre per apostolica scripta mandamus quatenus si quid contra statutum de seruando numero in Tripolitana Ecclesia duodecim canonicorum et totidem prebendarum utiliter et prouide factum ab episcopo et capitulo memoratis post appellationem ad nos a nuntiis predictis legitime interpositam et capitulo  in communi receptam antequam iter arriperent ad sedem apostolicam ueniendi fuit temere attentatum, cognita legitime ueritate, decernatis auctoritate nostra carere robore firmitatis. Quod si non omnes, etc.

Datum Laterani, Iu Kal. Octob., pontificatus nostri anno decimo quinto.



CLXu. LEONARDO PRESBYTERO DE SANCTO ELIA ET FRATRIBUS EIUS. Confirmat immunitatem. 

Cum a nobis petitur, etc., usque perducatur effectum.  Eapropter, dilecti in Domino filii, etc., usque assensu, libertatem et immunitatem quas domus uestra obtinuit ab antiquo, et dilectus filius A. Casinensis electus de consensu fratrum suorum uobis prouide confirmauit, sicut in ipsius confirmationis authentico plenius continetur, auctoritate apostolica confirmamus et presentis scripti patrocinio communimus. Nulli ergo, etc., confirmationis, etc., usque incursurum.

Datum Laterani, III Non. Octob., pontificatus nostri anno quinto decimo.



CLXuI ARCHIEPISCOPO  ET CAPITULO BISUNTINENSIBUS. Respondet ad eorum consulta. 

  Ligneis edificiis ecclesie uestre casu quodam igne consumptis, parietibus tamen illesis  , ac mensa principalis altaris  in sui extremitate modicam passa fracturam, quesiuistis  per sedem apostolicam edoceri si propter hoc ipsius altaris uel etiam totius ecclesie deberet consecratio innouari. Ad quod sic duximus respondendum, quod cum parietes in sua integritate permanserint, et altaris tabula  mota uel enormiter lesa non fuerit, ob casum predictum nec ecclesia nec altare debet denuo consecrari.

Datum Laterani, Non. Octob., pontificatus nostri anno quinto decimo.



CLXuII. NOBILI uIRO SIMONI DE MONTEFORTI  COMITI LEICESTRIAE ET uICECOMITI BITERRENSI. Ut P. Marcum cancellarie sue predicare possit. 


 Cum dilectum filium magistrum Petrum Marcum  subdiaconum nostrum correctorem litterarum nostrarum pro colligendis Ecclesie Romane censibus  aliisque negotiis destinemus, nobilitatem tuam, de qua plene confidimus, rogamus attentius et monemus, per apostolica tibi scripta mandantes quatenus ipsi ob reuerentiam apostolice sedis et nostram diligenter assistens, consilium ei efficax et auxilium opportunum impendas ut et ipse iniuncta sibi negotia ope tua suffultus ualeat, auctore  Deo, feliciter consummare, ac nos sollicitudini tre grata debeamus exinde uicissitudine respondere. uerum quia dilectus filius frater Constantinus conuersus  Carthusiensis  nos ex parte tua suppliciter exorauit ut dictum magistrum, quem pro eo quod in cancellaria nostra laudabiliter conuersatus, per diutinum exercitium in huiusmodi plenius est instructus, cancellarie tue preficere cupiebas, tibi concedere dignaremur, nos deuote fidei tue ac deuotionis fidelis sinceritatem perspicuam sicut conuenit attendentes, que personam tuam tanquam specialis apostolice sedis filii et fidelis nobis aduehit specialiter diligendam, et preces tuas persuadet quantum cum Deo possumus efficaciter exaudire, ipsum magistrum, quanquam non solum plurimum  utilis, uerum etiam ualde necessarius nobis exstiterit et existat, utpote cuius fidei puritatem et discretionis prudentiam iamdiu in multis experti, negotia nostra parua et magna eidem committimus incunctanter, deuotioni tue duximus liberaliter concedendum, discretionem tuam rogantes affectuosius et monentes quatenus ipsum, quem proprie probitatis merita recommendant, habens propensius commendatum, taliter eum studeas honorare quod et nos, qui honorari reputamus in ipso, ad honorem et profectum tuum magis intendere debeamus, et idem, cuius obsequium tibi ac terre tue quamplurimum credimus profuturum, ad deuotionem tuam fortius astringatur.

Datum Signie, III Idus Septemb., pontificatus nostri  anno quinto decimo.



CLXuIII. NARBONENSI ARCHIEPISCOPO ET EPISCOPO UTICENSI APOSTOLICAE SEDIS LEGATIS. Commendat eis eumdem Marcum. 

Etsi minime dubitemus quin nuntios nostros quoslibet et in quibus conuenit honoretis, quia tamen illos uolumus propensius honorari quos pro suorum exigentia meritorum habemus inter alios cariores, pro iis affectuosius uos rogamus. Hinc est quod cum dilectum filium magistrum Petrum Marcum subdiaconum nostrum correctorem litterarum nostrarum pro colligendis censibus Ecclesie Romane ac aliis  negotiis destinemus, ipsum tanto uobis attentius duximus commendandum quanto et personam ipsius probitatis sue merito carius amplexamur et negotia ipsi committimus potiora. Ideoque fraternitatem uestram rogamus attentius et monemus, per apostolica uobis scripta mandantes quatenus eumdem magistrum ob reuerentiam apostolice sedis et nostram tanquam specialem nuntium nostrum habentes propensius commendatum, impendatis ipsi consilium  efficax et auxilium oportunum, ut ipse iniuncta sibi negotia ope uestra suffultus ualeat, auctore Domino, feliciter consummare, ac nos deuotionem uestram merito commendare possimus.

Datum, ut supra.



CLXIX. UNIuERSIS PRAELATIS ECCLESIARUM ECCLESIAE ROMANAE CENSUALIUM PER NARBONENSEM, ARELATENSEM, AQUENSEM, ET EBREDUNENSEM PROuINCIAS, ET ALBIENSEM, RUTENENSEM, CATURCENSEM, ET AGENNENSEM DIeCESES CONSTITUTIS. De eadem re. 

Cum dilectum filium magistrum Petrum Marcum subdiaconum nostrum pro colligendis Ecclesie Romane  censibus et aliis negotiis destinemus, uniuersitati uestre per apostolica scripta precipiendo mandamus quatenus ipsum, qui sue merito probitatis nobis et fratribus nostris charus et acceptus existit, ob reuerentiam apostolice sedis et nostram tanquam specialem nuntium nostrum recipientes benigne ac honorifice pertractantes, census nobis debitos fideliter exsoluatis eidem; ita quod gratiam uobis ex debito comparetis, et nos id merito gerere debeamus acceptum.

Datum, ut supra.



CLXX. NARBONENSI ARCHIEPISCOPO APOSTOLICAE SEDIS LEGATO ET SUFFRAGANEIS EIUS. Super eodem. 


Licet summi patrisfamilias exemplo, cuius uicem immeriti eodem gerimus disponente, quod uni ex minimis nostris fit, nobis factum rationabiliter reputemus, illos tamen uolentes propensius honorari quos proprie merita probitatis nobis aduehunt carius amplexandos et honore constituunt digniores, pro iis specialius deuotis nostris, cum expedit, preces dirigimus et mandata. Cum igitur dilectum filium magistrum Petrum Marcum, etc., ut supra usque destinemus, fraternitatem uestram rogamus attentius et monemus, per apostolica uobis scripta precipiendo mandates quatenus ipsum, qui sue merito probitatis nobis et fratribus nostris charus et acceptus  existit, ob reuerentiam apostolice sedis et nostram tanquam specialem nuntium nostrum recipientes benigne ac honorifice pertractantes, de censibus nostris faciatis eidem in diecesibus uestris fideliter responderi; ita quod sollicitudinis uestre studium pareat in effectu, et nos deuotionem uestram debeamus exinde merito commendare.

Datum, ut supra.

In eumdem modum scriptum est archiepiscopo  Arelatensi et suffraganeis eius, Aquensi archiepiscopo et suffraganeis eius. In eumdem modum suffraganeis et capitulo Ebredunensis Ecclesie.



CLXXI. NOBILI uIRO SIMONI DE MONTEFORTI COMITI LEICESTRIAE, uICECOMITI BITERRENSI. Accipit munus eius. 

 Nobilitati tue gratiarum dignas referimus actiones quod, sicut dilectus filius frater Constantinus conuersus Carthusiensis nobis exposuit, tu uolens nobis in mille marcis argenti liberaliter subuenire, Raimundum et Eliam de Caturcio fecisti iuramento prestito corporaliter obligari ut eas cui uoluerimus nomine nostro persoluant. Ideoque deuotionem  tuam rogamus attentius et monemus, per apostolica tibi scripta mandantes quatenus dilecto filio magistro Petro Marco subdiacono nostro cor rectori litterarum nostrarum, cui hoc duximus committendum, sine difficultate facias nostro nomine assignari.

Datum, ut supra.



CLXXII. TOTIUS PROuINCIAE ET MONTISPESSULANI, SANCTI AEGIDII, ET ARELATENSIS DOMORUM MILITIAE TEMPLI MAGISTRIS. Ut pecuniam apostolicam tradant thesaurario templi Paris. 

 Deuotionem uestram monemus attente, per  apostolica uobis scripta precipiendo mandantes quatenus cum a dilecto filio magistro Petro Marco subdiacono nostro correctore litterarum nostrarum fueritis requisiti, pecuniam quam uobis nostro nomine duxerit assignandam, dilecto filio fratri Aymaro thesaurario domus militie Templi Parisiensis secure mittere procuretis, uestras super hoc eidem magistro litteras in testimonium assignantes. Quod si non omnes, etc., quilibet uestrum ea nichilominus exsequatur.

Datum, ut supra.



CLXXIII. MAGALONENSI EPISCOPO. De comitatu Melgorii. 

 Dilectus filius frater Constantinus conuersus Carthusiensis nobis proposuit quod tu quingentas marcas pro comitatu Melgoriensi tibi et Ecclesie tue a nobis sub annua pensione uiginti marcarum locando ei nostro nomine obtulisti. Cum igitur dilecto filio magistro Petro Marco subdiacono nostro correctori litterarum nostrarum super hoc mandatum dederimus speciale, uolumus ut cum ipso tractatum super eo habeas diligentem. Quidquid enim idem secundum mandatum nostrum prouide tecum duxerit faciendum, nos ratum habentes uolumus firmiter obseruari,

Datum, ut supra.



CLXXIu. RAYMUNDO ET HELIAE DE CATURCIO. Eiusdem argumenti cum epistola. 


Dilectus filius frater Constantinus conuersus Carthusiensis nobis exposuit quod uos de mandato dilecti filii Simonis Montisfortis comitis Leicestrie iuramento corporaliter prestito mille marcas ad pondus Trecense cui uoluerimus nomine nostro soluere promisistis. Ideoque deuotionem uestram monemus attentius, per apostolica uobis scripta mandantes quatenus eas dilecto filio magistro Petro Marco subdiacono nostro correctori litterarum nostrarum latori presentium nomine nostro, sine  qualibet difficultate, soluatis; ita quod deuotionem uestram debeamus merito commendare.

Datum, ut supra.



CLXXu. MAGISTRO PETRO MARCO SUBDIACONO NOSTRO. Super eodem. 

 Deuotioni tue presentium auctoritate mandamus quatenus a dilectis filiis Raymundo et Elia de Caturcio mille marcas argenti ad pondus Trecense recipias, et receptas dilecto filio fratri Aymaro thesaurario domus militie Templi Parisiensis secure transmittas, nostro nomine deponendas.

Datum, ut supra.



CLXXuI. NARBONENSI ARCHIEPISCOPO ET EPISCOPO UTICENSI APOSTOLICAE SEDIS LEGATIS De censu Simonis de Monteforti. 


 Presentium uobis auctoritate precipiendo mandamus quatenus omnia scripta super censu terre dilecti filii nobilis uiri Simonis de Monteforti comitis Leicestrie et alia nobis a bone memorie magistro Milone olim transmissa que uobis meminimus postmodum remisisse, dilecto filio magistro Petro Marco subdiacono nostro correctori litterarum nostrarum libere assignatis.

Datum Laterani u Idus Octobris, pontificatus  nostri anno decimo quinto.



CLXXuII. EPISCOPO GEBENNENSI. Eum transfert ad Ecclesiam Ebredunensem.

Scientie donum tibi a patrefamilias quasi talentum negotiaturo commissum nequaquam in terra cum seruo inutili fodiens, in sollicitudinem pastoralem assumptus, sic secundum Apostolum opus implens pontificis, tuum honorificare ministerium et preesse in sollicitudine studuisti ut, sicut credimus, uere possis dicere cum propheta: Super speculem Domini ego sum stans iugiter per diem, et super custodiam meam ego sum stans totis  noctibus , ita te fidelem exhibens super pauca ut merearis constitui super multa. Quod dilecti filii canonici Ebredunensis Ecclesie prouide attendentes, cum bone memorie eorum archiepiscopo ab hac luce subtracto de substitutione pontificis tractatum diutinum habuissent, tandem, operante illo qui facit utraque unum, cleri, populi et suffraganeorum desideriis concurrentibus, te in suum archiepiscopum et pastorem unanimi postulauere consensu, supplicantes nobis humiliter et instanter ut cum episcoporum translatio fieri non possit uel debeat absque sedis apostolice licentia speciali, te, per cuius circumspectionem sollicitam, et sollicitudinem circumspectam multa credunt Ecclesie sue commoda prouentura, ipsis in pastorem  concedere dignaremur. Licet autem in litteris quas olim nobis super hoc tua fraternitas destinauit expresseris aliquos a postulatione huiusmodi primitus dissensisse, quia tamen per litteras eorumdem ipsos in postulatione iamdicta nunc unanimes esse cognouimus et concordes, eamdem, ipsorum inclinati precibus, duximus admittendam; teque a regimine Gebennensis Ecclesie absoluentes, ipsis concessimus in pastorem. Ideoque fraternitati tue per apostolica scripta mandamus atque precipimus quatenus uocationem recipiens de te factam, ne diuine dispositioni resistere uidearis, ad prefatam Ecclesiam Ebredunensem accedas, eidem ita sollicite curam studens impendere pastoralem ut eiusdem status iuxta ipsius exspectationem et nostram  per tue sollicitudinis prouidentiam temporaliter et spiritualiter augeatur, et tu, sicut de gradu ad gradum, ita de uirtute in uirtutem proficere uidearis. Palleum quoque, plenitudinem scilicet pontificalis officii, per dilectum filium magistrum Petrum Marcum subdiaconum nostrum correctorem litterarum nostrarum, Ecclesie iam dicte canonicum, uirum utique litteratum, prouidum et discretum, tue fraternitati transmittimus, sub ea forma tibi tradendum ab ipso quam eidem sub bulla nostra dedimus interclusam.

In eumdem fere modum scriptum est capitulo Ebredunensi usque interclusam. Quocirca mandamus quatenus ei sicut archiepiscopo uestro humiliter  intendentes, obedientiam et reuerentiam exhibeatis eidem tam debitam quam deuotam.

In eumdem fere modum clero et populo Ebredunensi. In eumdem modum suffraganeis Ebredunensis Ecclesie, tanquam metropolitano uestro.



CLXXuIII. GEBENNSI EPISCOPO IN ARCHIEPISCOPUM EBREDUNENSEM ELECTO. De stato numero canonicorum.

Dilecti filii capitulum Ebredunense nobis humiliter supplicarunt ut statutum de non excedendo duodenario canonicorum numero in eorum Ecclesia dudum factum, et a bone memorie Clemente papa predecessore nostro postmodum confirmatum, apostolico dignaremur munimine roborare. uolentes  igitur ut ea que rationabiliter statuuntur robur obtineant firmitatis, mandamus quatenus statutum ipsum, saluo in omnibus apostolice sedis mandato, faciatis appellatione remota firmiter obseruari.



CLXXIX. CAPITULO, CLERO ET POPULO TROIANIS. De electione episcopi Troiani. 

Licet presentia uenerabilis fratris nostri Philippi episcopi uestri tanto esset nobis acceptior quanto ipsum ad obsequia nostra longa consuetudo aptiorem reddiderat, et sue deuotionis ac fidei puritas nobis et fratribus nostris effecerat cariorem, ex quo tamen uestra in eum desideria conuenerunt, ipsum uobis paterna benignitate duximus concedendum,  sperantes quod per eius sollicitudinem circumspectam grata sint uobis et Ecclesie uestre commoda prouentura. Ut autem ipsum in nostris esse oculis gratiosum exhibita sibi specialis gratia demonstraret, eum in Lateranensi basilica manibus propriis consecrauimus, uos quoque in hoc, si diligenter attenditis, honorantes. Quocirca uniuersitatem uestram monemus et exhortamur attentius et per apostolica uobis scripta precipiendo mandamus quatenus ei sicut pastori et episcopo animarum uestrarum, humiliter intendentes, obedientiam et reuerentiam exhibeatis eidem tam debitam quam deuotam, eius salubria monita et statuta suscipientes humiliter et deuote seruantes. Nos enim eidem dedimus in mandatis ut in contradictores, si qui fuerint, uel  rebelles censuram curet ecclesiasticam sublato appellationis obstaculo exercere.

Datum Laterani, III Idus Octobris, pontificatus nostri anno quinto decimo.



CLXXX. CLERO ET POPULO FOIETANIS. Super eodem. 

De dissensione inter uos et clerum ac populum Troianum exorta et illo dolemus debito generali quo inter omnes Ecclesie filios desiderare ac procurare tenemur unitatem et pacem, et affectu etiam speciali, quo cupimus ut uenerabilis frater noster Philippus episcopus uester populum obsequentem habeat  et concordem. Nuper igitur . . . Archipresbytero et quibusdam clericis uestris ac decano et quibusdam Ecclesie Troiane canonicis apud sedem apostolicam constitutis, ad procurandam concordiam inter uos et clerum ac populum antedictos interponere uoluimus partes nostras; sed dictis decano et canonicis respondentibus se super hoc non habere mandatum, nec etiam propter hoc fuisse uocatos, finalem super iis non potuimus habere processum. uolentes autem ut predicta dissensio per nostre sollicitudinis studium sopiatur, uobis et ipsis proximum festum Epiphanie terminum peremptorium assignamus; per apostolica uobis scripta precipiendo mandantes quatenus eodem termino procuratores uestros sufficienter instructos ad nostram  curetis presentiam destinare, ut huiusmodi questio per nos compositione amicabili uel iudiciali calculo terminetur. Interim autem eidem episcopo uestro humiliter intendentes, obedientiam et reuerentiam exhibeatis tam debitam quam deuotam. Alioquin sententiam quam rationabiliter tulerit in rebelles ratam et firmam habebimus, et eam, auctore Domino, faciemus firmiter obseruari.

Datum Laterani, III Idus Octobris, pontificatus nostri anno quinto decimo.

In eumdem fere modum scriptum est capitulo et populo Troianis usque terminetur. Eisdem autem Fogetanis nostris damus litteris in mandatis ut ipsi episcopo humiliter intendentes, obedientiam et reuerentiam exhibeant tam debitam quam deuotam.  Alioquin sententiam quam idem episcopus rationabiliter tulerit in rebelles ratam et firmam habebimus, et eam, auctore Domino, faciemus firmiter obseruari.



CLXXXI. PATRIARCHAE ANTIOCHENO. De querelis aduersus eum excitatis. 

Eam gerimus de tua religione fiduciam ut te nullum ex certa scientia grauare contra iustitiam arbitremur, nec credamus quod propter incrementum quantumlibet temporalium, eternorum uelis incurrere detrimentum, cum Dominus in te dudum ignem accenderit caritatis, ut non queras que tua sunt, sed que Christi, atque ad suscipiendum Antiochene  Ecclesie regimen non respectus temporalis commodi te induxerit aut patriarchalis ambitio dignitatis, sed caritatis et obedientie uirtus, et zelus ac deuotio nominis Christiani, cupientem prodesse potius quam preesse, ac memorem quod secundum testimonium ueritatis nichil prodest homini si cum detrimento anime mundum lucratus fuerit uniuersum. Si ergo querela de te aliquando proponitur coram nobis, aut iniustam fore credimus querimoniam, aut innocentiam tuam per ignorantiam facti seu modo alio circumuentam. Unde nulli fiducialius facta tua committimus discutienda quam tibi, qui ut futurum securus possis exspectare iudicium, in presenti, consilio utens Apostoli, sollicite iudicas temetipsum.  Noueris autem dilectum filium Iterium Ecclesie tue canonicum nobis humiliter intimasse quod cum felicis memorie Petrus auunculus eius predecessor tuus, qui propter iustitiam non solum persecutionem passus est, sed et mortem  , sibi et . . . fratri suo mille bisantios Saracenatos dedisset in studiis scholasticis expendendos, tu ipsos a magistro recipiens Hospitalis, penes quem cum rebus aliis depositi fuerant, eos dicto canonico et eius fratri hactenus restituere non curasti, eumdem Iterium quadam quarta, quam patriarcha predictus in augmentum prebende sue sibi de consensu capituli Antiocheni contulerat, et quadam gastina que Naria  uulgariter appellatur, pro tue uoluntatis arbitrio spoliando. Insuper cum idem patriarcha redditus sui fratris et suos, quos ante captionem suam tempore longo perceperat, restitui precepisset eisdem, tu redditus ipsos de castro Cursarii, ubi repositi fuerant, faciens asportari, tam illos quam prouentus qui de beneficiis suis post captiuitatem et mortem eiusdem patriarche biennio prouenerunt ad mille aureorum ualentiam, ac etiam coopertorium quoddam et alia que custodie bone memorie . . . decani Antiocheni deputata fuerant, in eiusdem et fratris sui detinens detrimentum, ea sibi restituere contradicis. Unde nobis humiliter supplicauit ut super hoc eorum grauaminibus succurrere dignaremur Credentes igitur quod eis iustitiam suam melius conseruare  non possumus quam si predicta prouidentie tue iudicio committamus, fraternitatem tuam monendam duximus attentius et rogandam, per apostolica tibi scripta mandantes quatenus super premissis sollicite studeas inquirere ueritatem, et si querelam eorum inueneris esse iustam, cum super iis decipi potueris tanquam homo, taliter eis satisfacias de predictis quod ex hoc tua, quod absit! apud homines non ledatur opinio, nec apud Deum gloria tua, que est tue conscientie testimonium, minuatur; nos quoque, quos suscepte seruitutis officium uniuersis constituit debitores, eisdem super his querimoniam replicantibus alium non cogamur concedere cognitorem.

Datum Laterani, uI Idus Octobr., pontificatus nostri  anno Xu.

In eumdem fere modum scriptum est super hoc patriarche Ierosolymitano apostolice sedis legato usque cogamur concedere cognitorem. Ideoque fraternitati tue per apostolica scripta mandamus quatenus ipsum ad id diligenter moneas et inducas.

Datum, ut supra.


Indicitur supplicatio generalis.

In nomine Patris et Filii et Spiritus sancti. Amen. Quarta feria infra octauam Pentecostes fiat generalis processio uirorum ac mulierum pro pace uniuersalis Ecclesie ac populi Christiani, specialiter autem ut Deus propitius sit illis in bello quod inter ipsos et Saracenos dicitur in Hispania committendum, ne det hereditatem suam in opprobrium, ut dominentur eis nationes. Et ad hanc processionem omnes omnino  moneantur uenire, nec ab ea se quisquam excuset preter illos qui habent inimicitias capitales. Summo itaque mane conueniant mulieres apud Sanctam Mariam Maiorem; clerici uero apud basilicam Duodecim Apostolorum, et laici apud Sanctam Anastasiam; et post collectas, pulsatis simul istarum ecclesiarum campanis, procedant omnes in campum Lateranensem hoc ordine. Mulieres omnes et solas precedat crux Dominica Sancte Marie Maioris; et in prima parte processionis sint sanctimoniales, in ultima uero relique mulieres, que sine auro et gemmis et sericis indumentis procedant, orando cum deuotione ac humilitate, in fletu et gemitu, nudis pedibus omnes que possunt; et per Merulanum et ante Sanctum Bartholomeum ueniant in campum Lateranensem, et collocent se ante Felloniam, in silentio permanentes.  Clericos autem crux fraternitatis precedat; et in prima processionis parte sint monachi et canonici regulares; in ultima uero rectores et ceteri clerici procedentes predicto modo, et per uiam maiorem et arcum Basilii ueniant ante palatium episcopi Albanensis, et ibi directe in medio campi se collocent. Laicos autem precedat crux Dominica Sancti Petri; et post illam sequantur primi Hospitalarii, et postremi ceteri laici, sicut prescriptum est incedentes, et per Sanctos Ioannem et Paulum et ante Sanctum Nicolaum de Formis in campum ueniant, et collocent se ab altera parte. Interim uero Romanus pontifex cum episcopis et cardinalibus et capellanis ingrediatur basilicam que dicitur Sancta Sanctorum; et inde reuerenter assumpto ligno uiuifice crucis, processionaliter ueniat ante palatium episcopi Albanensis, et sedens in scalis exhortatorium faciat sermonem ad populum uniuersum. Quo finito, mulieres, sicut processionaliter uenerant, ita  procedant ad basilicam Sancte Crucis; et ibi presto sit presbyter cardinalis, qui celebret eis missam dicendo illam orationem: Omnipotens, sempiterne Deus, in cuius manu sunt omnium potestates, etc. Et sic ipse mulieres in pace ad propria reuertantur. Romanus autem pontifex cum episcopis et cardinalibus et capellanis per palatium descendat in Lateranensem basilicam. Clerici uero per porticum, et laici per burgum, ingrediantur in illam; et celebrata uenerabiliter missa, ipse cum omnibus nudis pedibus procedat ad Sanctam Crucem, ita quod eum precedant clerici et laici subsequantur, et, facta oratione, unusquisque reuertatur ad sua. Ieiunetur autem ab omnibus, ita ut nemo, preter infirmos, comedat pisces aut quodcunque pulmentum; sed qui possunt, pane sint et aqua contenti; qui uero non possunt, bibant uinum bene lymphatum et modice sumptum, et uescantur herbis et fructibus aut etiam leguminibus; omnesque aperiant manus et uiscera indigentibus, ut per orationem, ieiunium  et eleemosynam misericordia Conditoris reddatur populo Christiano placata.





CLXXXII. DOMINO PAPAE. De bello Saracenico in Hispania.

 Sanctissimo Patri ac domino Innocentio Dei gratia summo pontifici Aldephonsus eadem rex Castelle et Toleti, cum osculo manuum atque pedum, salutem. A sanctitate uestra credimus non excidisse propositum impugnandi Saracene gentis perfidiam uobis per nostros nuntios deuote et humiliter intimasse, in omnibus tanquam patris et domini uestrum subsidium expetentes, quod sicut a patre pro nos recognoscimus benigne et pie pariter impetrasse. Quocirca cum litteris uestris nuntios nostros, quos ad hoc exsequendum idoncos reputauimus, ad partes Francie non distulimus destinare; addentes etiam ut omnibus militibus uenientibus ad bellum et  omnibus seruientibus, prout decebat, expensas uictui necessarias largiremur, quibus possent commode sustentari. Unde fuit quod audita remissione peccatorum quam uos uenientibus indulsistis, uenit magna multitudo militum de transmontanis partibus, nec non et archiepiscopi Narbonensis et Burdegalensis et episcopus Nannetensis  . Fuerunt qui uenerunt usque ad duo millia militum cum suis armigeris, et usque ad decem millia seruientium in equis, et usque ad quinquaginta millia seruientium sine equis; quibus omnibus nos oportuit in uictualibus prouidere. uenerunt etiam illustres amici nostri et consanguinei rex Aragonum et rex Nauarre cum potentatu suo in fidei catholice auxilium et iuuamen; quibus nobiscum aliquanto tempore apud Toletum  facientibus moram, exspectabamus quippe homines nostros qui uenturi erant ad bellum, omnia necessaria, prout per nuntios nostros promisimus, non defecimus ministrare, licet expense essent propter sui multudinem nobis et regno nostro fere importabiles et onerose. Non enim solum in iis que promiseramus, uerum etiam in pecuniis specialiter et in dextrariis, quibus fere omnes tam milites quam seruientes pariter indigebant, nos oportuit prouidere. Sed Dominus, qui multiplicat incrementa frugum iustitie, ministrauit nobis abunde secundum sue gratie largitatem, et dedit omnia posse perficere perfecte pariter et abunde  . Congregata itaque nostra et suorum multitudine, uiam Domini cepimus proficisci; et uenientes ad turrim quamdam que Magalon nuncupatur satis munitam, ultramontani antequam nos peruenerunt per unum diem, et illam cum Dei auxilio impugnantes in continenti ceperunt.

Licet autem nos eis in omnibus necessariis largissime  prouideremus, ipsi tamen attendentes laborem terre, que deserta erat et aliquantulum calida, uoluerunt a cepto proposito retroire et ad propria remeare  . Tandem ad magnam instantiam nostram et regis Aragonum processerunt usque ad Calatrauam, que non distabat a predicto castro nisi per duas leugas; eamque nos ex parte nostra, et rex Aragonum ex sua, ei ipsi ex sua in Dei nomine cepimus expugnare. Saraceni autem qui intus erant, attendentes se Dei exercitui non posse resistere, disposuerunt uillam nobis tradere, ita, quod persone eorum salue discederent, uerumtamen sine rebus; cumque nos istud nulla ratione uellemus acceptare, rex Aragonum et transmontani habentes super hoc consilium, uiderunt uillam esse munitam muris et antemuralibus, profundis fossatis, et excelsis turribus, et quod non posset capi nisi suffoderentur muri et sic ruerent. Quod cederet in graue damnum fratribus Salueterre, quorum fuerat, et non posset, si necessitas incumberet, retineri. Unde apud nos institerunt  firmissime ut uilla salua et integra cum armis et magna copia uictualium que ibi erant, quibus satis indigebat exercitus, nobis redderetur, et persone Saracenorum uacue et inermes recedere permitterentur. Nos autem attendentes eorum in hoc firmam uoluntatem, uotis eorum annuimus, ita quod medietas omnium eorum que intus habebantur cederet in partem regis Aragonum, et alia medietas in partem ultramontanorum, et nec nobis nec nostris aliquid uoluimus retinere. Ipsi autem propositum repatriandi apud se renitentes, licet Dominus Deus nobis exhiberet gratiam et honorem, et nos uellemus omnibus eis sufficientissime necessaria ministrare, desiderio patrie coacti, omnes pariter signo crucis relicto cum archiepiscopo Burdegalensi et episcopo Nannetensi, licet certitudinem de bello Saracenorum haberemus, ad propria redierunt, exceptis admodum paucis, qui remanserunt cum archiepiscopo Narbonensi et Tibaldo de Blazon, qui  naturalis noster erat  , cum suis et quibusdam aliis militibus qui erant de Pictauia; et ii omnes qui remanserunt, uix erant inter milites et seruientes centum quinquaginta; de peditibus autem eorum nullus remansit. Cumque rex Aragonum apud Calatrauam moram faceret exspectando quosdam milites suos et regem Nauarre, qui nondum ad nos peruenerat, nos cum nostris processimus et peruenimus ad quoddam castrum eorum quod Alarcos dicitur. Illud castrum, licet bene munitum esset, cepimus, et alia tria castra, quorum unum dicitur Caracouia. aliud Benauentum, et aliud Petrabona. Inde procedentes peruenimus ad Saluamterram; ibique peruenerunt ad nos rex Aragonum, qui de suis hominibus non duxit in exercitum nisi tantum milites  generosos, et rex Nauarre, qui similiter uix fuit in exercitu de suis plusquam ducentis militibus comitatus. Et quia rex Saracenorum in uicino erat nobis, Saluamterram noluimus expugnare; sed procedentes contra Saracenorum multitudinem, peruenimus ad quedam montana in quibus non erat transitus aliquis, nisi in certis locis.

Cumque nos essemus ad pedem illius montis ex parte nostra, Saraceni uenientes ex parte alia obtinuerunt summitatem montis, uolentes nobis transitum impedire. Sed milites nostri ascendentes uiriliter, quia adhuc pauci Saraceni ad locum illum peruenerant, eos cum Dei auxilio uiriliter expulerunt, et castrum quoddam munitum, quod propter transitum impediendum Saracenorum rex construxerant, ceperunt, quod Ferrat  dicitur: quo occupato, exercitus Domini secure potuit ad cacumina montis ascendere, ubi multum laborauit propter defectum aquarum et loci ariditatem. Saraceni autem uidentes quod transitum illum occupare non  possent, alium transitum qui erat in descensu montis arctissimum et inuium occuparunt. Talis quippe erat quod mille homines possent defendere omnibus hominibus qui sub celo sunt, et iuxta transitum illum ex altera parte erat totus Saracenorum exercitus, et sua tentoria iam fixa. Cumque nos ibi facere moram ob defectum aque non possemus, nec procedere propter transitus difficultatem, quidam ex nostris consuluerunt quod iterum ad pedem montis descenderemus, et alium transitum ad duas uel tres dietas quereremus. Nos autem attendentes fidei periculum et persone nostre dedecus, noluimus huic parere consilio, eligentes potius in difficultate transitus mori pro fide quam faciliorem transitum querendo qualitercunque in fidei negotio retroire  . Cumque iam quidem propositum firmassemus, ad indicium cuiusdam rustici, quem Deus nobis ex insperato misit, in eodem loco alium transitum satis facilem magnates nostri, qui primos  ictus in bello habituri erant, inuenerunt, et in quodam loco exercitui eorum uicino, licet aridus esset et siccus, Saracenis hunc transitum ignorantibus, tentoria posuerunt. Quod cum Saracenorum exercitus attendisset, processit ut mansionem illam impediret. Nostri autem, licet pauci essent, se uiriliter defenderunt. Nos autem et rex Aragonum et rex Nauarre armati cum militibus nostris in loco prime mansionis, que erat in summitate montis, exspectauimus donec totus exercitus Domini peruenit secure ad locum ubi anteriores nostri castrametati sunt; et ita, dante Domino, factum est quod licet uia esset inuia et inaquosa, lapidosa et nemorosa, nichil de nostris amisimus. Hoc autem factum est die Sabbati XuIII Kal. mensis Augusti. Circa serotinam uero horam Saraceni attendentes quod omnia tentoria nostra tute fixeramus, dispositis aciebus suis uenerunt ante loca castrorum, et ibidem quedam preludia belli in modum torneamenti cum nostris exercuerunt.  Attendentes autem ipsi quod nos illa die nollemus habere bellum, ad castra sua reuersi sunt. Sequenti autem die Dominica summo mane uenit Saracenus cum infinita multitudine dispositis aciebus suis. Nos autem uolentes considerare multitudinem gentis sue, et dispositionem et statum et qualiter in omnibus se haberent, habito prudentum uirorum consilio et in iis exercitatorum, exspectauimus usque ad sequentem diem lune. Ipsis autem sic existentibus, posuimus milites nostros cum peditibus, ut extremos agminis nostri non possent in aliquo molestare: quod quidem, diuina operante gratia, sic euenit. Sequenti die, scilicet secunda feria, omnes in Dei nomine armati processimus, dispositis aciebus, cum eis pro fide catholica pugnaturi. Ipsi autem promontoria quedam obtinuerunt  ualde ardua et ad ascendendum difficilia propter nemora que inter nos et ipsos erant, et propter alueos torrentium profundissimos, que omnia nobis erant magno impedimento, ipsis uero maximo expedimento. uerumtamen ille a quo omnia, in quo omnia, per quem omnia, fecit mirabiliter, et direxit manus sui exercitus contra inimicos suos, et anteriores nostri necnon et medii multas acies eorum, que in minoribus promontoriis existebant, in uirtute crucis Dominice prostrauerunt. Cum autem peruenissent ad extremam aciem eorum, infinite siquidem multitudinis, in qua rex Carthaginis erat, ibidem difficillimos conflictus militum, peditum, et sagittariorum inuenerunt, quos sub maximo periculo et uix, imo etiam iam non poterant tolerare  . Nos autem attendentes bellum illud eis omnino importabile, impetu equorum processimus, signo crucis Dominice preeunte, et uexillo nostro, in quo erat imago beate uirginis et filii sui in signis  nostris superposita.

Cumque nos iam pro fide Christi mori constanter eligeremus, attendentes crucis Christi et imaginis sue matris ignominiam, quas lapidibus et sagittis irruere impetebant, in arma furentes aciem illorum infinite multitudinis diuisimus; et licet ipsi essent constantes in bello et firmi super domino suo, Dominus illorum infinitam multitudinem crucis sue gladio trucidauit; et sic rex Saracenorum cum paucis in fugam conuersus fuit. Sui autem impetus nostros interim sustinebant, sed statim post maximam stragem suorum reliqui in fugam conuersi sunt. Nos autem insequentes eos usque ad noctem, plures tamen insequendo interfecimus quam in bello; et sic bellum Domini a solo Domino et per solum Dominum est feliciter consummatum. Deo autem honor et gloria, qui cruci sue dedit uictoriam per Iesum Christum Dominum nostrum. Fuerunt autem milites Saraceni, ut postea uera relatione didicimus a quibusdam domesticis regis Saracenorum, quos  captiuos cepimus 185 millia, peditum uero non erat numerus. Occubuerunt autem in bello ex parte sua centum millia armatorum et amplius secundum estimationem Saracenorum quos postea cepimus. De exercitu autem Domini, quod non sine grandi gratiarum actione recitandum est, et quod incredibile est, nisi quia miraculum est, uix uiginti quinque Christiani aut triginta de toto nostro exercitu occubuerunt.

O quanta letitia! o quot gratiarum actiones! nisi de hoc dolendum sit quod tam pauci martyres de tanto exercitu ad Christum martyrio peruenerunt. Ut autem magna eorum multitudo credatur, cum exercitus noster in castris eorum post bellum per biduum fecerit moram, ad omnia incendia que necessaria erant in coquendis cibis et pane et aliis non composuerunt aliqua ligna nisi de sagittis et lanceis eorum que remanserant, et uix potuerunt comburere medietatem. Cumque dicti exercitus  propter longam moram factam in locis heremis et incultis deficeret in uictualibus et aliis, ibidem tantam inuenerunt tam ciborum quam armorum, nec non etiam dextrariorum et aliorum iumentorum copiam quod accipientes ad suam unusquisque de iis omnibus uoluntatem, plus ibi dimiserunt ex magna abundantia quam ceperunt  . Tertio autem die procedentes uenimus ad quedam castra eorum, scilicet Bilche, Bannos, Tolosa, que incontinenti cepimus. Tandem per enimus ad duas ciuitates, quarum altera dicitur Biacia, altera Ubeda; quibus non erant maiores citra mare preter Cordubam et Hispalim; quarum alteram, scilicet Biaciam, destructam inuenimus; ad alteram uero, scilicet Ubedam, quia situ loci et artificio fortissima erat, confugerat multitudo hominum infinita ex omnibus uillis adiacentibus.  Cum enim uilla illa nunquam ab imperatore uel ab aliquo regum Hispanie expugnata sciretur uel subiugata, in eadem posse saluari sua corpora se credebant. Sed et hanc in breui, diuina gratia faciente, cepimus et funditus destruximus, quia non possemus habere tantam multitudinem gentium que ad illas populandas sufficere possent: et bene perierunt ibi sexaginta millia Saracenorum; quorum quosdam interfecimus, quosdam captiuos duximus ad seruitium Christianorum et monasteriorum que sunt in marchia reparanda. Hec igitur, sanctissime Pater, uobis scribenda decreuimus, pro auxilio toti Christianitati impenso gratias quas possumus exhibentes, et humiliter supplicantes ut uos, quem Dominus ad summi sacerdotii gradum elegit, ei cum sacrificio laudis pro salute populi immoletis uitulos labiorum.


ORATIO.

Omnipotens et misericors Deus, qui superbis resistis,  humilibus autem das gratiam, digna tibi laudum preconia et deuotas gratiarum referimus actiones quod antiqua innouando miracula, gloriosam tribuisti uictoriam de perfidis gentibus populo Christiano, te suppliciter exorantes ut quod mirabiliter incepisti, misericorditer prosequare ad laudem et gloriam nominis tui sancti, quod super nos famulos tuos fideliter inuocatur. Per Dominum nostrum, etc.



CLXXXIII. ILLUSTRI REGI CASTELLAE. Respondet epistole superiori. 

Protector in se sperantiam, Deus, sine quo nichil est ualidum, nichil firmum, multiplicans misericordiam suam super te ac populum Christianum, et effundens iram suam in gentes que Dominum non  nouerunt et in regna que non inuocauerunt sanctissimum nomen eius, iuxta quod dudum fuerat Spiritu sancto predictum, irrisit gentes que temere fremuerant contra eum, et subsannauit populos inania meditatos, humiliando arrogantiam fortium, et infidelium superbiam quiescere faciendo; qui sperantes in equis, quia multi sunt; et equitibus, quia preualidi nimis, super sanctum Isrel non fuere confisi, et Dominum exquirere contempserunt; quinimo Deo uiuo et uero ausi sunt exprobrare, exaltantes contra eum tumide uocem suam et suorum leuantes altitudinem oculorum. Benedictus autem Deus, qui posuit in eorum naribus circulum et in labiis suis frenum, dans eis secundum opera eorumdem, et ipsis retribuens secundum suorum nequitiam  studiorum, ut cognoscat Moab quoniam maior est eius indignatio et superbia quam fortitudo et uirtus, et sperent in Domino cuncti qui diligunt nomen eius, uidentes quod in sua sperantes misericordia non relinquit, sed prope est omnibus ipsum in ueritate uocantibus, dans lapsis fortitudinem, et robur multiplicans; ut iam non dubitent uerum esse quod legitur, quoniam qui sperant in Domino habebunt fortitudinem, current et non laborabunt, ambulabunt et non deficient; quia Dominus uirtutem populo suo dabit. Nos autem per tue serenitatis litteras plenius intellecto qualiter is qui docet manus suorum ad prelium et digitos eorum ad bellum, instauratis ueteris Testamenti miraculis, in tanto  et tam horribili prelio saluum fecit populum humilem, et humiliauit oculos superborum, exsultauimus Domino adiutori nostro, et ei quantum sua donauit gratia iubilantes, gauisi fuimus gaudio magno ualde. Conuocantes ergo urbis clerum et populum uniuersum, ei qui facit mirabilia magna solus etsi non quantas debuimus, quantas tamen potuimus, una cum illis gratiarum exsoluimus actiones, ipsas tue celsitudinis litteras legi coram uniuersa multitudine facientes, et ore proprio exponentes easdem: in quo, post diuine uirtutis magnalia, quantum magnificentie tue preconia extulerimus, ab aliis potius quam a nobis regali excellentie uolumus intimari. De cetero, fili carissime, prudentiam tuam monemus, rogamus, et exhortamur in Domino  quatenus datam tibi et populo Christiano uictoriam Domino exercituum reuerenter ascribas, ore simul et corde humiliter confitendo quod non manus tua excelsa, sed Dominus fecit hec omnia, iuxta quod in lege diuina precipitur . Ne dicas in corde tuo, fortitudo mea et potentia manus mee fecit mihi uirtutem hanc magnam; sed memoreris Domini Dei tui, quia ipse tibi dat facere fortitudinem et uirtutem. Ista enim uictoria procul dubio non humani operis exstitit, sed diuini; et gladius Dei, non hominis, imo uerius Dei hominis inimicos crucis Dominice deuorauit. Quis enim dedit eos in direptionem et predam ut unus mille et duo decem millia effugarent nisi Deus, qui subdidit illos et tradidit, suam  super eos indignationem effundens pro eo quod peccauerunt eidem et in eius noluerunt semitis ambulare? Non igitur tibi ueniat pes superbie, quia ibi ceciderunt qui operantur iniquitatem. Sed affer Domino gloriam et honorem, dicens humiliter cum Propheta: Zelus Domini exercituum fecit istud , ut aliis exsultantibus in curribus et in equis, tu exsultes et glorieris in nomine Domini Dei tui, et considerans uindictam impiorum factam a Domino, laues manus tuas in sanguine peccatorum. De nobis autem pro certo cognoscas quod personam tuam semper de corde puro et conscientia bona et fide non ficta dileximus, et iugiter in tua crescimus caritate, in cunctis negotiis tuis tue serenitati adesse, quantum cum Deo et honestate poterimus,  proponentes. Tu ergo ea semper agere studeas que apostolicum promereantur fauorem, et per que gloriam temporalis regni transitoriam et caducam in eterni regni beatitudinem, que nunquam deficiet, ualeas commutare. Quod utinam ore prophetante dixerimus, et euentum rei tetigerimus immobili ueritate.

Datum Laterani, uII Kalend. Nouemb., pontificatus nostri anno Xu.



CLXXXIu. EPISCOPO BELIACENSI. Respondet ad eius consulta. 

 Cum in tua diecesi quedam monasteria et  conuentuales ecclesie in multis parochiis maiores decimas percipiant et minutas, et de quibusdam fructibus annuatim perceptis decime non fuerint persolute, que tamen modo soluuntur, quesiuisti per sedem apostolicam edoceri utrum decime fructuum predictorum ad parochiales ecclesias, que nec maiores percipiunt nec minutas, an ad monasteria et illas ecclesias conuentuales, que decimas alias percipiunt ab antiquo, debeant pertinere. Ad quod sic duximus respondendum, quod si fructus predicti de illis terris proueniunt de quibus monasteria seu conuentuales ecclesie aliquos percipiebant ratione decimarum prouentus, eis procul dubio debentur decime fructuum eorumdem, cum ipsis ab antiqua terra illa fuerit decimalis, et non  debeat una eademque substantia diuerso iure censeri  . Alioquin parochialibus ecclesiis exsoluantur, ad quas de iure communi spectat perceptio decimarum. Sane quia contingit interdum quod aliquibus uolentibus matrimonium contrahere, bannis, ut tuis uerbis utamur, in ecclesiis editis secundum consuetudinem Ecclesie Gallicane, ac nullo contradictore publice comparente, licet fama priuatim impedimentum deferat parentele, cum ex parte contrahentium iuramenta maiorum de sua propinquitate, ut suspicionis tollatur materia, offerantur, quid tibi sit faciendum in casibus huiusmodi quesiuisti  . Ad hec taliter respondemus, quod si persona grauis, cui fides sit adhibenda, fraternitati tue denuntiet quod ii qui sunt matrimonio copulandi  se propinquitate contingant, et de fama uel scandalo doceat, aut etiam per te ipsum possis certificari de plano, non solum debes iuramenta parentum sponte oblata recipere, uerum etiam eos qui contrahere sic nituntur, si monitis induci nequiuerint, compellere ut uel a tali contractu desistant, uel contra famam huiusmodi secundum tue discretionis arbitrium iuramenta exhibeant propinquorum. Alioquin, si persona denuntians non exstiterit talis ut duximus, et de fama uel scandalo non poterit edoceri, ad desistendum monere poteris, non compellere contrahentes  . Si uero post contractum matrimonium aliquis appareat accusator, cum non prodierit in publicum quando banni secundum  prefatam consuetudinem in ecclesiis edebantur, utrum uox debeat sue accusationis admitti merito queri potest. Super quo sic duximus distinguendum, quod si tempore denuntiationis premisse is qui iam coniunctos impetit extra diecesim existebat, uel alias denuntiatio non potuit ad eius notitiam peruenire, ut puta si nimie infirmitatis feruore laborans, sane mentis patiebatur exsilium, uel in annis erat tam teneris constitutus quod ad comprehensionem talium eius etas sufficere non calebat, seu alia causa legitima fuerat impeditus, eius accusatio debet audiri. Alioquin, cum rationabiliter  presumatur quod denuntiationem publice factam idem existens in ipsa diecesi minime ignorarit, tanquam suspectus est procul dubio repellendus, nisi proprio firmauerit iuramento quod postea didicerit ea que obiicit, et ad hoc ex malitia non procedat; quia tunc, etiamsi didicisset ab illis qui denuntiationis tempore siluerunt, claudi non deberet eidem aditus accusandi; quoniam etsi ab impetitione huiusmodi culpa de silentio tali contracta illos excluderet, iste tamen amoueri nequiret cum culpabilis non existat  . Utrum autem si, accusatore idoneo comparente, per tres uel quatuor testes inter iam coniunctos parentela probetur, per depositiones eorumdem posteriorum testium derogetur fidei, sex uel duodecim propinquorum, qui antiquiores tempore  ac prestantiores meritis ante contractum matrimonium in contrarium iurauerunt, distinguendo personas et gradus a quibus directe ii de quorum agitur copula descenderunt, an primi posterioribus preferantur, non immerito queri posset, quanquam ad aliud et ob aliud iurauerint illi quam isti. Si tamen in secundo iudicio priores persone iurate deponerent illa eadem que primo dixerunt, absque dubio eorum testimonia preualerent, nec eo possent pretextu repelli quod partes testificata didicerint, cum talis exceptio locum non habeat in hoc casu.

Datum Laterani, Iu Kalend. Nouembris, pontificatus nostri anno decimo quinto.



CLXXXu. PATRIARCHAE IEROSOLYMITANO APOSTOLICAE SEDIS LEGATO. Quod indulgentia sit stricto modo accipienda. 


Cum felicis recordationis Alexander papa predecessor noster Simoni quondam priori Sancti Georgii de Xisto quotidianum usum annuli, uirge quoque pastoralis, et mitre infra missarum solemnia concesserit, sicut accepimus, de indulgentia speciali, ac postmodum idem locus Ecclesie Sancti Thome martyris Acconensis ceperit esse subiectus et quandoque cum illa unum solum habere priorem, is qui nunc habet in eisdem ecclesiis prioratum, cum a nobis obtinuerit ipsam indulgentiam confirmari, etiam in ecclesia supradicta Sancte Thome uti  nitebatur eadem, eo quod priori Sancti Thome martyris Acconensis et Sancti Georgii de Xisto confirmationis nostre pagina mittebatur. Cui se opposuit obicem uenerabilis frater noster episcopus Acconensis proponens quod ad hoc per confirmationem nostram extendi usus memorate indulgentie non ualebat. Unde ad petitionem partium questionem ipsam ad examen sedis apostolice transtulisti. Nos igitur attendentes quod prefatus predecessor noster priori Sancti Georgii de Xisto, prioratum ipsum tantummodo exprimendo, indulserit supradicta, ipsius uestigiis inherentes, habendo ratum quod factum  exstitit per eumdem, predicte indulgentie de nouo nichil addidimus, sed quod competebat ex illa duximus confirmandum. Quocirca fraternitati tue per apostolica scripta mandamus quatenus supradictum priorem abuti prefata indulgentia non permittas.

Datum Laterani, uIII Kal. Nouembris, pontificatus nostri anno decimo quinto.



CLXXXuI. EPISCOPO PICTAuENSI. Eum hortatur ad emendationem 

 Non est Deus in conspectu tuo, nec uie tue recte sunt coram eo, si clamoribus de te ad nostram audientiam ascendentibus facta respondent, que presentibus duximus adnotanda, ipsa tuis oculis  admouentes, ut te contra tuam faciem statuendo, qui te ipsum abiecisti post terga, fame contemptu et consuetudine, sicut dicitur, delinquendi, qualis sis, et utrum ascensum pares subditis ad uirtutes, an descensum ad uitia per exemplum, accusationi operum conscientia respondente, tibi tuo iudicio demonstremus. Ecce audiuimus quod anno preterito antequam ordines celebrares, per magistrum I. Gabart officialem tuum a ducentis fere clericis ordinandis in elusionem constitutionis apostolice, qua ordinatis sine titulo per ordinatores uel representatores aut successores eorum uolumus prouideri, fecisti exigi et recipi iuramentum quod nullam a te prouisionem exigerent ratione ordinationis illius. In quo cum non habueris iudicium nec iustitiam, sed iuri et sedi  apostolice iniuriam feceris manifestam, trangressioni canonum adaperiens aditum, et nitens claudere uiam prouisioni pauperum clericorum, quam eis per constitutionem nostram misericorditer curauimus aperire, inspice ac despice temetipsum, eo quod huiusmodi exegeris iuramenta que sponte oblata recipere minime debuisses; nisi forte laudetur exactio ubi receptio condemnatur. Accepimus etiam quod excommunicatis indifferenter communicans, G. pro iniectione manuum in clericum uiolenta uinculo excommunicationis astrictum de facto absoluere auctoritate, imo potius temeritate propria presumpsisti, et laicis in preiudicium clericorum tam fauorabilis es effectus quod filios quorumdam burgensium de  Mirebello subtraxisti seruitio clericalis militie, ut occasione huiusmodi factos laicos sub seruitute redigeres laicorum. Clericis uero tyrannus, decimas eis debitas laicis adiudicas contra iura; et ab abbatibus, prioribus et aliis ecclesiarum prelatis tue ditioni subiectis indebitas procurationes extorquens, si quando tibi non uisitandi parochiam pretium expensarum quas in tua procuratione facerent, si eorum uisitares ecclesias, non exsoluunt, paratas ad omnem impetum tuum excommunicationis et interdicti sententias illico fulminas in eosdem, uel cum tam onerosa multitudine, non ut edifices et plantes, sed ut si qua congregata sunt dissipes et disperdas,  ad defectum, non ad profectum, talis eis hospes accedis quod longi temporis uictum hora breui consumens  , tuos mendicare cogis post exitum receptores; et ut manus tuas in Pictauensi diecesi nulla possit exactio preterire, archidiaconis, archipresbyteris et decanis quosdam de nouo preponis uicarios, usurpans officia singula ut commoda sentias singulorum et facilius te tuorum manibus ad turpia lucra et infames exactiones extendas, aliarumque grauium exactionum nouus inuentor, sicut fertur, ad te et aliquos simplices tibi collegas aduersus eos quos offendere niteris nostras facis litteras impetrari quorumdam nomine, ipsis omnino irrequisitis ac insciis, qui nullam habent causam agendi; et cum nullus appareat actor uel accusator seu denuntiator  contra eos quorum nomina nostris litteris inseruntur, tu tamen in ipsos et alios qui nominatim non exprimuntur in litteris, occasione illius clausule Quidam alii, que in litteris nostris sepe solet apponi, collegis tuis ad excogitatam malitiam pre simplicitate nimia inclinatis sententias iacularis, non qualis uigor exigit rationis, sed quales motus ingerit uoluntatis.

Cum autem aliqui ex delegatione nostra aliquam sententiam proferunt que tibi displiceat, statim eos tanquam inimicos prosequeris capitales, et infers eis per te et tuos quascunque potes iniurias et iacturas, inhibens subditis ne sententias delegatorum nostrorum obseruent. Illud inter alia non duximus omittendum, quod cum excommunicaueris quemdam  presbyterum et omnes qui fuere presentes quando Elias de uernia miles cum filia R. de Cella contraxit, qui se proxima consanguinitatis linea contingebant, mutato iudicio receptione pecunie, tanquam impedimentum euanuerit parentele adueniente qui manum iudicantis impleuit, contractum quem debito iustitie reprobasti, non erubuisti per iniustitiam tibi contrarius approbare  . In his quidem et aliis que de tua conuersatione frequenter audiuimus nostram non uideris patientiam agnouisse, quam in te de gratia multa et speciali habuimus super aliquibus que tempore inquisitionis facte aduersus personam tuam uidebantur esse probata; sed exspectauimus tunc, et adhuc illius sequentes exemplum qui  misericors et miserator existens, peccatoris querit reditum, et neminem uult perire, misericorditer exspectamus, si forte reuersus ad cor, actus tuos reformes in bonum. Tu igitur aperi oculos tuos, et uide que feceris, ac tuo commissus examini sic corrigas temetipsum quod non oporteat te sentire dexteram apostolice discipline; quia tanto seuerius tunc delinquentis corrigemus excessus quanto benignius exspectamus longiori tempore corrigendum. Dilectis filiis abbati Nucariensi Turonensis diecesis et subdecano et magistro Stephano de Castro Ayraldi canonico Pictauensibus nostris damus litteris in mandatis ut te ad hoc diligenter ex parte  nostra moneant et inducant, et qualiter admonitiones nostras admiseris nobis rescribere non omittant.

Datum Laterani, XuI Kalend. Nouembris, pontificatus nostri anno decimo quinto.

Illis scriptum est super hoc.



CLXXXuII. CONRADO METENSI EPISCOPO, IMPERIALIS, AULAE CANCELLARIO. Conceduntur sibi plura priuilegia. 

Tanto in hoc tempestatis articulo efficacius nos oportet fratribus et cepiscopis nostris adesse quanto pro sedis apostolice reuerentia maioribus se pressuris et iacturis exponunt. Eapropter, uenerabilis frater  in Christo, tuis cupientes necessitatibus prouidere, auctoritate presentium tibi personaliter indulgemus ut tue malefactores Ecclesie, cuiuscunque diecesis, ut ab ipsius et tam clericorum quam laicorum ad ipsam spectantium indebita molestatione desistant, si diecesani episcopi eos compescere neglexerint requisiti, tu legitima monitione premissa per censuram ecclesiasticam ualeas cercere, quam usque ad satisfactionem condignam uolumus et precipimus inuiolabiliter obseruari, prouiso prudenter ut in hoc preuia ratione procedas. Preterea prohibemus ne Treuerensis archiepiscopus inconsulto Romano pontifice in te suspensionis uel excommunicationis sententiam iaculetur; ita tamen  ut tu ei debitam reuerentiam exhibere procures. Nec cuiquam liceat castra tua subiicere interdicto, quandiu conquerentibus iustitie plenitudinem feceris exhiberi. Hanc autem durare uolumus indulgentiam dum imminens imperii tempestas durauerit; quia, cessante causa, cessare debet effectus. Nulli ergo, etc., concessionis, etc., usque incursurum.

Datum Laterani, Xu Kal Nouemb., pontificatus nostri anno decimo quinto.



CLXXXuIII. NOBILIBUS uIRIS uIuIANO, GAILLARDO, ET ALIIS DOMINIS SCURIENSIS CASTRI. Eis concedit multa priuilegia. (Laterani, III Idus Nouembri.

Manifestum est castrum quod Scuria dicitur temporibus  sancte memorie Syluestri pape, sicut ex inspectione litterarum antecessoris nostri felicis recordationis Sergii pape cognouimus, regia liberalitate per manus eiusdem beato Petro quondam fuisse collatum, et a uediano quondam eiusdem castri domino memorato predecessori nostro pape Sergio per innouationem sub annuo censu decem solidorum Raymundensis monete fuisse recognitum et oblatum. Idem etiam castrum Humbertus, Raymundus et Sicardus domini ipsius loci predecessori nostro beate memorie pape Calixto et per manum ipsius beato Petro et sancte Romane Ecclesie recognouerunt et obtulerunt. Nos itaque eorumdem  antecessorum nostrorum Sergii, Calixti, Innocentii et etiam Adriani Romanorum pontificum, qui castrum ipsum ad ius et proprietatem beati Petri pertinens sub apostolice sedis protectione ac munimine receperunt, uestigiis inherentes, prefatum castrum sub beati Petri et nostra protectione suscipimus et presentis scripti patrocinio communimus, statuentes ut neque comiti, neque alicui persone facultas sit ipsum castrum auferre, minuere, infestare, uel suis usibus uendicare; sed quietum et integrum uobis in fide catholica et fidelitate apostolica permanentibus, sicut a iam dictis predecessoribus nostris et a nobis concessum est, sub beati Petri iure ac defensione consistat. Sane si quis uestrum grauius aliquid, quod absit! forte commiserit  pro eius culpa, sicut a prefato predecessore nostro Alexandro papa statutum est, nisi et alii eiusdem iniquitatis participes fuerint, ipsi et honores eorum minime a diuinis interdicantur officiis: quod et de subiectis militibus uestris precipimus obseruari. Statuimus etiam ut nulli nisi dominis et hominibus eiusdem castri liceat infra terminos tenimenti uestri castrum edificare uel munitionem construere. Si qua uero ecclesiastica secularisue persona aduersus homines eiusdem castri querimoniam deposuerit, apud metropolitanum uestrum  uel legatum a latere Romani pontificis destinatum quod iustum fuerit experiri procuraret. Nos autem a dilecto filio nobili uero Ademaro uno dominorum eiusdem castri,  ad nostram presentiam accedente, pro ipso castro fidelitatis recepimus iuramentum, et ab aliis per manum dilecti filii magistri Petri Marci subdiaconi nostri, olim correctoris litterarum nostrarum, et archidiaconi Foroiuliensis, recipi uiua uoce mandamus. Si quis igitur clericus siue laicus temere, quod absit! aduersus ista uenire tentauerit, secundo tertioue commonitus si non satisfactione congrua emendauerit, honoris et officii sui patiatur periculum, aut excommunicationis ultione plectatur. Qui uero conseruator exstiterit, omnipotentis Dei ac beatorum Petri et Pauli apostolorum eius gratiam consequatur.

Datum Laterani, III Idus Nouembris, pontificatus nostri anno decimo quinto.



CLXXXIX. CONSULIBUS ET POPULO MEDIOLANENSIBUS, SPIRITUM, CONSILII SANIORIS. Redarguuntur de quibusdam excessibus 

Cum illam recolimus exuberantiam caritatis et gratie specialis qua sedes apostolica Mediolanensem ab antiquo dilexit et extulit ciuitatem, quaque nos specialiter eam fuimus hactenus amplexati, cumque illum reuerentie ac deuotionis feruorem quem ciuitas eadem ad apostolicam sedem et personam nostram usque ad hec habuit tempora cogitamus, meditantes quantum utraque per reliquam  in negotiis suis proficere consueuit, uehementer angimur et turbamur, ita ut sit nobis tristitia magna et dolor continuus cordi nostro, eo quod dum huius unitatis uinculum uestra rumpitur imprudentia, hec prorsus in contrarium cernimus esse uersa, in tantum ut uobis deuotionem pristinam subtrahentibus imo erigentibus uos temere ad iniuriam, non modo gratiam uobis subtrahere, uerum etiam accingi compellamur ad penam, ad quam non sine magno dolore, Deo teste, procedimus, cum preteritis uestris obsequiis et presentibus, quibus lacessimur, iniuriis concertatione quadam in pectore nostro sibi adinuicem occursantibus, hec mentem nostram infringant interdum ad ueniam, ille uero econtra prouocent ad uindictam,  quam alienam non esse ab apostolicis uiris manifeste demonstrat Apostolus, qui ad ulciscendam omnem inobedientiam, sicut ipso testante didicimus promptus erat. Licet autem fateamur uos non parua nobis et apostolice sedi obsequia prestitisse, beneficia tamen que recepistis ab ea ipsis minora obsequiis non fuerunt. Quare si uos illa spiritualis deuotio qua cuncti fideles apostolicam sedem reuerende suspiciunt non induceret, temporalis saltem prudentia, qua precipue pollere solebatis, inducere uos deberet ne pro quodam reprobo et ingrato  , imo Deo et hominibus odioso, qui nunquam nisi mala pro bonis retribuit, quique, cum impii non dimidient dies suos, cras forte sicut puluis quem proiicit uentus a facie terre aliquo turbine auferetur  e medio, eos qui pertinaciter ruituro adheserint tracturus secum pariter in ruinam, opponeretis uos Ecclesie matri uestre, aduersus quam preualere non poterunt porte mortis; cum eam Dominus super se petra stabili firmitate fundauerit, et usque ad consummationem seculi cum eadem promiserit se mansurum. Timemus autem, et utinam uos etiam timeretis, ne in uobis impletum sit quod legitur in Propheta: Exceca cor populi huius, et aures eius aggraua, et oculos eius claude, ne forte uideat oculis suis, et auribus suis audiat, et corde suo intelligat, et conuertatur, et sanem eum .

uobis enim uidetur Dominus miscuisse calicem uertiginis et soporis, ut erretis in cunctis uestris  operibus, contra Dominum consilia cogitantes, que procul dubio nequibitis stabilire; quia non est consilium, non est sapientia, non est prudentia contra Deum. Licet autem multipliciter contra uos diuine maiestatis oculos prouocetis, in tribus tamen precipue thesaurizatis uobis confusionem et iram in die reuelationis iusti iudicii magni Dei, et in presenti non solum nos, quibus Petri gladius est commissus, ut uindictam in nationibus et increpantes in populis faciamus, uerum etiam cunctos Christiane fidei zelatores ad uestrum et uestre ciuitatis excidium incitatis. Primo enim cum Scriptura precipiat capi uulpeculas que dominicam uolunt uineam demoliri,  hereticos scilicet, qui ob dolositates multiplices uulpium nomine designantur, uos spiritibus attendentes erroris, facti estis heretice prauitatis precipui defensores. Nec solum uulpeculas memoratas non capitis, uerum usque adeo fouetis et defenditis easdem ut apud uos mutate sint de uulpibus in leones et de locustis in equos ad prelium preparatos; dum, uobis fauentibus, doctrine sue fermentum publice predicare non metuunt, et in messem Dominicam iam non occulte zizania seminare non presumunt. Unde cum de aliis mundi partibus a zelatoribus fidei expelluntur, ad ciuitatem uestram quasi quamdam erroris sentinam confugiunt, ubi pro religione suscipitur quidquid discordare a fide catholica demonstratur. Porro iidem felle draconis  uobis in aureo Babylonis calice propinato inebriarunt adeo mentes uestras ut Mediolanensem Ecclesiam matrem uestram, que diuina uobis exhibens sacramenta genuerat uos in hereditatem eternam, irreuerenter et impie concultantes, eam in seruitutis opprobrium deducere studeatis, sancientes impie contra eam pessima instituta, eamque duris angaris affligentes, ut nunc apud uos longe peioris conditionis existat quam olim populus Isrelis sub Pharaone fuerat in Aegypto. Postremo a deuotione apostolice sedis, cuius nomen reuerendum est etiam apud gentes que Dominum non nouerunt, uos penitus subtraxistis. Imo sicut filii alieni manifeste uos opposuistis eidem, et eam uobis contrariam posuistis, facti graues utique uobis ipsis, dum per hoc  eum uobis reddidistis offensum qui eam super omnem terram principatum uoluit obtinere. Ecce funiculus triplex, qui difficile rumpitur; et utinam uos illum uel cum difficultate rumpatis, ut aliquando possitis dicere cum Propheta: Laqueus contritus est, et nos liberati sumus . uerum uos de die in diem magis ac magis in eo pedes uestros irretire nitimini, qui, quasi alie quas nobis intuleratis iniurie non sufficerent, nuper cum dilecti filii ciues Papienses carissimum in Christo filium nostrum Fredericum Sicilie regem illustrem de nostro mandato conducerent, imo iam conduxissent et recessissent ab eo, uos offensam cumulantes offense, rupto uinculo federis atque pacis que olim procurante  priore Camaldulensi a nobis propter hoc specialiter destinato inter uos et eosdem celebrata exstitit et iuramento firmata, abiecta denique reuerentia nostra prorsus, qui per legatum nostrum, qui nostram in partibus illis representat personam, presentes eramus, dictos ciues nequiter inuasistis, et quosdam eorum, utpote qui bellum non suspicantes in pace fuerant imparati, cepistis et detinetis captiuos, ipsos indecenter, ut dicitur, et inhumane tractantes. In quo licet ipsi quidem grauamina sentiant, nos tamen dissimulare non possumus iniuriam esse nostram.

Nec uos excusare potestis, tanquam ad hoc inducti  fueritis ex debito fidelitatis quo prefato reprobo teneamini, cum ab eius fidelitate sitis per constitutionem canonicam et denuntiationem apostolicam absoluti; quoniam ei qui Deo et Ecclesie fidem non seruat, fidelitas seruanda non est a communione fidelium separato. Quanquam ergo merita uestra non exigant ut uos paterna reuocare dulcedine studeamus, cum sit uester furor adeo contumax et indignatio uestra dura ut non fouenda oleo, sed potius urenda cauterio uideatur, quia tamen pater paternum nequit affectum deponere, licet prouocatus a filiis et offensus, uniuersitatem uestram adhuc etiam commonendam duximus et obsecrandam in Domino, per apostolica uobis scripta districte precipiendo mandantes quatenus expulsis  hereticis manifestis et reformatis que contra Mediolanensem Ecclesiam attentastis, redeuntes ad sacrosanctam Romanam Ecclesiam matrem uestram, et tot offensarum iniurias aliquo deuotionis indicio redimentes, si qua remansit in uobis deuotionis scintillula in presenti, si ullam habetis preteritorum memoriam, si denique apud nos spem aliquam uobis reseruare cupitis in futurum, nobis ciues restituatis iam dictos, imo nos ipsos dimittatis in ipsis, ut per hoc animus noster efficiatur procliuior ad dandam uobis penitentibus super aliis indulgentiam, et uobis detur fiducia plenior ad petendam. Alioquin noueritis nos excommunicationis sententiam in uos, consules et consiliarios uestros ac alios huius iniquitatis actores a legato nostro, licet ex  alia causa simili astricti sint uinculo, promulgatam autoritate apostolica roborare ac dare uniuersis episcopis Lombardie firmiter in preceptis ut eam candelis accensis, et pulsatis campanis, singulis diebus Dominicis et festiuis faciant singuli per suas dieceses publicari, dantes nichilominus carissimo in Christo filio nostro Philippo regi Francorum illustri et aliis Galliarum ac Italie principibus et baronibus nec non uniuersis Lombardie ciuibus, in mandatis ut nullum uobiscum faciant colloquium uel contractum, nec presumentes aliquem uestrum in potestatem assumere uel rectorem, res mercatorum uestrorum et uestras, ubicunque fuerint inuente, detineant et faciant detineri, et solui uobis debita  non permittant, cum sit dignum et iustum ut qui non sinitis alios requiescere, apud eos non possitis requiem inuenire.

Ut autem metropolis uestra obedientiam, quam uos superiori uestro subtrahitis, in sibi subditis non inueniat, uniuersis episcopis eidem subiectis metropoli nostris damus litteris in preceptis ut in penam uestram ipsi omnem obedientiam et reuerentiam subtrahentes, eidem in aliquo non intendant. Denique cum non solum honore metropolitico, sed etiam pontificali uos reddatis indignos, quoniam ad presens generale concilium commode conuocare non possumus, per Ianuensem, Gradensem,  Remensem, Senonensem, Rothomagensem, Turonensem, Bituricensem et Burdegalensem prouincias dirigimus scripta nostra, ut habito super his archiepiscoporum et episcoporum, quos propter hoc congregari mandamus, consilio, in tanto negotio cum maturitate debita procedamus.

Ad ultimum pro certo noueritis quod clamor, qui de uobis super facto heretice prauitatis ascendit, adeo concussit aures et animos populorum ut clamatum fuerit iam frequenter quatenus sicut eos in Prouinciam misimus ad pestem huiusmodi exstirpandam, sic eosdem Christi charactere insignitos ad exterminium terre uestre in suorum remissionem peccaminum transmittamus. Unde uobis est merito formidandum ne is qui ciuitati sancte Hierusalem,  eius prouocatus iniquitatibus, non pepercit, super uestris uos disponat malitiis uisitare, cum peccatorum uestrorum turris procul dubio ascenderit iam in celum. Nec uos decipiat magnificentia cordis uestri, ut nostra hec uerba, que non absque mentis dolore proferimus, deliramenta putetis, in uirtute uestra et multitudine gloriantes; sed potius cogitetis quod Domino exercituum nulla potest resistere multitudo: qui, ut exempla testamenti ueteris taceamus, sicut in Prouincia nuper hereticos et in Hispania fidelium exercitui tam mirabiliter quam misericorditer innumeros dignatus est subdere Agarenos  , sic potens est uestram ad nichilum deducere ciuitatem. Inspiret ergo Dominus uobis consilium salutare, ne inducatis uos ipsos in illum  necessitatis articulum quod mox frustra clamantes exaudire denique non possimus, et sit sera penitentia post ruinam.

Datum Laterani, XII Kalen. Nouembris, pontificatus nostri anno decimo quinto.

Scriptum est in eumdem fere modum illis omnibus super hoc. In eumdem fere modum archiepiscopo Remensi scriptum est et suffraganeis eius usque ciuitatem. Quocirca monemus atque precipimus quatenus conuenientes in unum, et habito super iis diligenti tractatu, uestrum nobis consilium rescribatis.

 In eumdem fere modum scriptum est populo Alexandrino, usque spiritum consilii sanioris. Cum illam recolimus, etc., usque conuertatur et sanem eum.  Cum enim nuper paterna uos curauerimus benignitate monere ut a sequela Othonis et eius sequacium penitus recedentes, ad deuotionem rediretis Ecclesie matris uestre, alioquin priuilegiis uobis ab eadem concessis sciretis uos perpetuo spoliandos, cum propter ingratitudinis uitium libertus in seruitutis compedem reuocetur, uos monitis nostris prorsus contraria facientes, offensam cumulastis offense, et iniuriam iniurie addidistis, contra dilectos filios ciues Papienses, quibus ecclesiastice unitati, sicut lucis filiis, adherentibus adherere pro nostra reuerentia deberetis, insurgere presumentes. Cum igitur ex utraque parte fuerint quidam  capti, uolentes, sicut ad nostrum officium spectat, ut sue parti restituantur utrique, uniuersitatem uestram monemus attentius et rogamus, sub debito fidelitatis quo nobis tenemini uobis districte precipiendo mandantes quatenus si qua remansit in uobis deuotionis scintillula in presenti, si ullam habetis preteritorum memoriam, si denique apud nos spem aliquam uobis reseruare cupitis in futurum, ad sinum Ecclesie matris uestre humiliter redeuntes, conciues suos sine difficultate restituatis eisdem, uestros ab eis mutuo recepturi, ita ut plena fiat restitutio hinc et inde, mandatum nostrum taliter adimplentes ut uobis offensas uestras hoc deuotionis indicio redimentibus, nobis fiat procliuior animus ad dandam super aliis ueniam, et uobis detur  fiducia plenior ad petendam. Alioquin, si super premissis de cetero inobedientes nobis et rebelles fueritis, noueritis nos uenerabili fratri nostro episcopo et archidiacono Parmensibus nostris dare litteris in mandatis ut unionem Ecclesie Aquensis et uestre nostra fulti auctoritate dissoluant  , uestramque terram pontificali dignitate denuntient perpetuo esse priuatam. Quod si nec sic uestra poterit rebellio edomari, manum apostolicam alias super uos taliter aggrauare curabimus quod eam abbreuiatam non esse, uexatione intellectum dante auditui, cognoscetis.

Datum Laterani, Iu Kalend. Nouembris pontificatus nostri anno decimo quinto.



CXC. EPISCOPO PARMENSI  . Dispensat super cognatione. 


Ioanne laico et G. muliere in tertio affinitatis gradu distantibus, idem Ioannes uolens filiam ipsius G. natam  ex secundis nuptiis ducere in uxorem, ac timens ne huiusmodi copula alicui posset calumnie subiacere, nobis humiliter supplicauit ut pro bono pacis  , quam ex eorum matrimonio asserit prouenturam, eamdem ducendi sibi licentiam  concedere dignaremur. Quocirca mandamus quatenus, si aliud impedimentum canonicum  non obsistit, ipsis licentiam tribuas contrahendi.

 Datum Laterani, II Kalend. Nouembris, pontificatus nostri anno quinto decimo.



CXCI. EPISCOPO GEBENNENSI, ET uIENNENSI SACRISTAE. Respondet ad eorum consulta. 

 Inquisitionis negotium quam de uenerabili  fratre nostro episcopo et canonicis ualentinensibus uobis commisimus faciendam sine conscientie scrupulo exsequi cupientes, apostolico petiistis oraculo edoceri utrum eorum publicanda sint dicta et nomina quos interrogari contingit, prout de testibus in publicis causis fieri consueuit, an sola dicta eorumdem publicari sufficiat  , cum idem episcopus et canonici manifeste sciant qui fuerint inquisiti, et utrum contra dicta eadem debeant exceptiones seu replicationes admitti, cum contra personas dicentium admittantur. Ad quod breuiter respondemus, non solum dicta, sed etiam ipsa nomina, ut quid a quo sit dictum appareat, publicanda, et exceptiones seu replicationes legitimas admittendas, ne per suppressionem nominum infamandi, per  exceptionum uero exclusionem deponendi falsum audacia prebeatur. Secundo quesistis quid a uobis sit statuendum si contra quempiam per inquisitionem probatum fuerit tale crimen quod deponeret accusatum criminaliter et conuictum. In quo quidem duximus distinguendum, utrum uidelicet tale crimen contingat aduersus aliquem inueniri quod ordinis exsecutionem suscepti aut retentionem beneficii etiam post peractam penitentiam impediret, puta si homicidium commisisset, uel adeptus esset ordinem aut beneficium uitio Simonie: quo casu erit sicut in accusationis iudicio procedendum. Alioquin secundum persone merita et qualitatem excessus penam poterit iudicantis  discretio moderari. Tertie dubitationis articulus continebat utrum, cum duo uel tres iurati affirmant alium crimen aliquod eisdem uidentibus commisisse, de quo tamen aliqua infamia non laborat, aliquam illi penam infligere debeatis, et utrum ad petitionem quorumdam quasdam schedulas uobis occulte tradentium infamationem episcopi continentes sit ad inquisitionem eorum que in ipsis continentur schedulis procedendum, et an fides eorum dictis debeat adhiberi qui post iuramentum interrogati secreto utrum sint eorum de quibus inquiritur inimici, respondent quod non diligunt illos, uel directe inimicos se asserunt eorumdem, aut etiam ante iuramentum id publice confitentur, nullas tamen inimicitiarum causas probabiles ostendentes.

 Ad hec autem pariter respondemus nullum esse pro crimine super quo aliqua non laborat infamia, seu clamosa insinuatio non precessit, propter dicta huiusmodi puniendum, quinimo super hoc depositiones contra eum recipi non debere, cum inquisitio fieri debeat solummodo super illis de quibus clamores aliqui precesserunt, nec ad petitionem  eorum qui libellum infamationis porrigunt in occulto procedendum esse ad inquisitionem super contentis ibidem criminibus faciendam, aut etiam aduersus eos contra quos fit inquisitio fidem dictis adhibendam illorum qui post iuramentum uel ante tacite uel expresse inimicos se asserunt eorumdem, nisi forsan ante iuramentum in fraudem id facere presumantur. Quesistis preterea quid statui debeat si nichil per certam scientiam, sed tantum per famam et eorum qui fuerint inquisiti credulitatem iuratam contigerit inueniri  , utrum ne aliquis super eo crimine reputari debeat infamatus de quo ipsum duo uel tres aut plures dixerint infamatum, licet de ipso nichil sinistrum in publico audiatur. Ad quod est nostra responsio  , quod propter famam  et deponentium credulitatem duntaxat non erit ad depositionis sententiam procedendum, sed infamato canonica poterit indici purgatio secundum arbitrium iudicantis, qui propter dicta paucorum eum infamatum reputare non debet cuius apud bonos et graues lesa opinio non existit. Tu denique, frater episcope, super te ipso et credito tibi grege taliter uigilare procures, exstirpando uitia et plantando uirtutes, ut in nouissimo districti examinis die coram tremendo iudice, qui reddet unicuique iuxta opera sua, dignam possis reddere rationem.

Datum Laterani, XIII Kal. Ianuarii, pontificatus nostri anno quinto decimo.



CXCII. EPISCOPO ET ABBATI SANCTI uEDASTI ATREBATENSIS, ET MAGISTRO H. DE ATREBATO CANONICO ATREBATENSI. Confirmatur quedam sententia. 


Accedens ad nostram presentiam dilectus filius magister A. uenerabilis fratris nostri Nouiomensis episcopi procurator, uir prouidus et discretus, proposuit coram nobis quod, cum olim causam que inter eumdem episcopum ex parte una et dilectos filios capitulum Ecclesie Sancti Quintini Nouiomensis diecesis super subiectione ipsius Ecclesie, quam idem episcopus asserit diecesano sibi iure subesse, ac propter hoc ipsum capitulum ad obediendum ei ut episcopo proprio in sententiis interdicti  et aliis debere compelli, ex altera uertitur, lite prius in nostra presentia contestata, uobis, frater episcope, et dilectis filiis abbati Sancti uedasti Atrebatensis ac magistro scholarum Tornacensi duxerimus committendam, uos, quia pars capituli iurisdictionem uestram eludere ac processum impedire iudicii friuolis exceptionibus super contestatione litis oppositis nitebatur, ipsum capitulum pro sua contumacia interdicti sententie subiecistis: quam cum iidem temere uiolarint, petebat episcopi procurator ut faceremus eamdem firmiter obseruari, uiolatores ipsius pena canonica percellentes, ut in eis pena cresceret in quibus creuisse  contumaciam asserebat. Procurator autem eiusdem capituli litem fuisse contestatam inficians ex aduerso respondit quod, cum tu, frater episcope, ac fili abbas, se coniudice tertio excusante, exceptiones legitimas pro sua parte propositas nolletis admittere, tanquam ab euidenti grauamine ad sedem fuit apostolicam pro ipso capitulo appellatum. Unde predictam dicebat sententiam penitus nullam esse, nec etiam sententie nomen habere mereri, cum preter rationabilium exceptionum et legitime appellationis obstaculum fuerit promulgata. Propter quod humiliter supplicabat eamdem irritam nuntiari. Auditis igitur et intellectis iis et aliis que fuere proposita coram nobis, pronuntiauimus litem per procuratores partium alia uice propter idem negotium nostro conspectui  presentatos fuisse legitime contestatam, et decernentes appellationem ad sedem apostolicam super hoc interpositam ex parte supradicti capituli non tenere, prefatam interdicti sententiam duximus approbandam, ipsius uiolationem nostre reseruando censure, si forsan eam dictum capitulum non seruauit; teque, fili magister H., subrogato loco prenominati magistri scholarum, eamdem causam uobis committimus terminandam, per apostolica scripta mandantes quatenus ex parte capituli supradicti quod iuri pareat sufficienti cautione recepta, memoratam interdicti sententiam relaxetis, et in aliis iuxta formam prioris nostri mandati ratione preuia procedentes, causam ipsam, si de partium processerit  uoluntate, fine canonico terminetis. Alioquin eam sufficienter instructam ad nostram presentiam remittatis, prefigentes partibus terminum competentem quo nostro se conspectui representent iustam, dante Domino, sententiam recepture. Quod si non omnes, etc., duo uestrum, etc. uos denique, frater episcope, et fili abbas, etc.

Datum Laterani, XIu Kal. Ianuarii, pontificatus nostri anno decimo quinto.



CXCIII. PRULIACENSI CISTERCIENSIS ORDINIS ET SANCTAE COLUMBAE ET SANCTI SATYRI ABBATIBUS SENONENSIS ET BITURICENSIS DIeCESUM. Eiusdem argumenti cum epistola 144. 

 Cum olim grandes et graues, deformes et enormes iniurie quas Gaufridus tunc prior et conuentus monasterii de Charitate dilecto filio Cluniacensi abbati dicebantur temere irrogasse seriatim fuissent exposite coram nobis, nos eisdem in apostolicis litteris per ordinem comprehensis, uenerabilibus fratribus nostris Trecensi et Meldensi episcopis ac dilecto filio Latiniacensi abbati per ipsas dedimus litteras in preceptis ut ad locum ipsum personaliter accedentes, et inquirentes super iis plenius ueritatem, si rem inuenirent taliter se habere, latam propter hoc in dictum Gaufridum depositionis a regimine prioratus sententiam auctoritate apostolica confirmantes,  et approbantes nichilominus substitutionem de Willelmo in ipsius loci priorem et damnationem sigillorum eorumdem Gaufridi ac conuentus per diffinitores generalis capituli factam, excommunicationis sententiam in iam dictum Gaufridum ac eius complices promulgatam ab ipsis facerent usque ad satisfactionem condignam firmiter obseruari, contradictores quoslibet aut rebelles, siue monachi siue clerici seu laici essent, per censuram ecclesiasticam appellatione postposita compescendo. Cum igitur iidem iudices ad predictum monasterium accessissent mandatum apostolicum impleturi, monachi loci eiusdem, sicut nuper Elias monachus et magister Guido procuratores Cluniacenses in nostro auditorio recitarunt, ipsis ianuas monasterii, quemadmodum  abbati Cluniacensi fecerant, obserantes, eosdem ingredi nullatenus permiserunt. Ipsi uero mandatum nostrum exsequi cupientes, in uilla ipsius loci curauerunt super propositis inquirere sollicite ueritatem; et cum plene constitisset eisdem prefatos monachos ea que de ipsis nobis insinuata fuerant et grauiora etiam commisisse, dictam depositionis sententiam ac substitutionem prioris, damnationem etiam sigillorum, appellatione cuiusdam qui se pro conuentus procuratore gerebat reputata friuola, confirmarunt, excommunicationis sententiam in sepe dictum Gaufridum ac eius complices promulgatam precipientes firmiter obseruari. Sed ipsis diuina nichilominus officia celebrantibus,  iidem iudices attendentes quod per districtionem canonicam eorum emollire duritiam non ualebant, carissimum in Christo filium nostrum Philippum regem Francorum illustrem per suas litteras rogauerunt ut nobilem uirum comitem Niuernensem, qui dictos monachos in huiusmodi fouere malitia uidebatur, ab ipsorum iniusto fauore compescens, regali potentia insolentiam comprimeret eorumdem.

Cum ergo idem rex prefato comiti precepisset ut substituto priori temporalia faciens assignari, dictos monachos in sua ulterius malitia non foueret, ac idem mandatum differret regium adimplere, rex zelo iustitie ac feruore nostre deuotionis accensus, contra dictum comitem, cuius fulti potentia monachi memorati latis auctoritate nostra sententiis temere  obuiabant, precepit exercitum congregari: cuius metu licet temporalia dicto priori per prefatum comitem fuerint assignata, monachi tamen in sua nichilominus contumacia persistentes, tam ipsi priori quam Cluniacensi abbati debitam exhibere obedientiam contradicunt. Unde nobis humiliter supplicarunt ut ad rebellionem huiusmodi edomandam apostolicam manum apponere dignaremur. Pro monachis uero de Charitate fuit a Ioanne et Nicolao monachis procuratoribus eorumdem ex aduerso responsum quod iam dictis sententiis in eorum priorem et ipsos post appellationem ad nos legitime interpositam promulgatis, Cluniacenses nuntii preuenientes terminum qui fuerat ad prosequendam appellationem prefixus, nostras ad prefatos iudices  litteras impetrarunt, multis expressis mendaciis, et suppresso quod ipsi episcopi, nostro non exspectato mandato, quod in litteris continebatur eisdem iamdudum auctoritate propria fuerant exsecuti. Licet autem dicti prior et monachi non solum suspectos haberent iudices memoratos, uerum etiam manifestos aduersarios reputarent, pro reuerentia tamen apostolice sedis ipsos in monasterio cum moderato numero sociorum benigne ac deuote recipere uoluerunt. Sed quia ipsis a pluribus fuerat nuntiatum quod abbas et monachi Cluniacenses, qui non parua multitudine stipati aduenerant, monasterium per uiolentiam decreuerant occupare, iidem uolentes huiusmodi obuiare periculo, prefatis iudicibus humiliter supplicarunt et obtinuerunt ab eis ut in eorum  ecclesia Sancti Petri sita iuxta idem monasterium conuenirent.

Partibus igitur ibidem in eorum presentia constitutis, monachorum proposuit procurator quod dicti iudices litterarum nostrarum auctoritate procedere non debebant; quia si nobis reseratum fuisset eosdem quod mandabamus in ipsis auctoritate iam esse propria exsecutos, causam nullatenus commisissemus eisdem. Unde cum impetratores ipsarum talem suppresserint ueritatem qua expressa iam dictas litteras ad ipsos minime impetrassent, eis non erat auctoritate illarum ullatenus procedendum, presertim cum eiusdem monasterii nuntii propter hoc dudum ad sedem apostolicam accessissent;  opponens nichilominus alias exceptiones legitimas, et multiplices contra eos causas suspicionis allegans, ad quas probandas arbitros postulauit instanter, quibus, contempto iure canonico pariter et ciuili, sibi penitus denegatis, nostram audientiam appellauit, personas et bona monasterii sepedicti apostolice protectioni supponens. Sed iidem nichilominus uno eodemque die ad receptionem et publicationem testium, deliberationem consilii et decisionem negotii temere properantes, quod per abbatem et diffinitores predictos factum exstiterat pro sue uoluntatis libito confirmarunt. Ad hec apostolici mandati finibus non contenti, cum comitem supradictum ad oppressionem monasterii, utpote qui processus iniquitatem nouerat, inculcatis precibus  et preceptis inducere nequiuissent, ad regem se conuertere predictum, et regiam puritatem circumuenire multipliciter presumpserunt, suggerentes eidem ueritati contraria, et ipsum quasi ex parte nostra precibus onerantes. Qui credens eosdem accensos zelo iustitie sic instare, comiti memorato precepit ut substituto W. predicta temporalia faceret assignari. Sed uiris peritis, quorum consilium idem comes accedens Parisius sollicite requisiuit, processum iudicum predictorum exstitisse iniquum concorditer respondentibus, eodemque comite propter hoc mandatum regium exsequi differente, rex ipsorum iudicum et Cluniacensis abbatis suggestionibus iterum circumuentus, contra comitem sepedictum precepit exercitum congregari; et sic comes  ui metuque compulsus ad monasterium accessit cum regio mareschalco circa mandatum regis quam propriam uoluntatem et conscientiam expleturus. Monachi uero subito uisa multitudine armatorum conterriti, se uestibus ecclesiasticis induerunt, et sic induti occurrerunt ad monasterii portas, opponentes armatis imagines crucifixi et reuerendas sanctorum reliquias, ac ipsum Christi corpus sanctissimum obtendentes, ac ex parte Dei et nostra prohibentes eisdem ne monasterium apostolice protectioni suppositum presumerent uiolare.

Qui licet primo facinus exhorruerint, postea tamen per alium competentiorem aditum calcata reuerentia irrumpentes, sacras ecclesie ualuas ausu nefario confregerunt, et insano tumultu singula perscrutantes,  prefato W. assignauerunt granarium, cellarium, dormitorium et officinas monasterii uniuersas, fratres loci eiusdem uix in oratorio claustri, quo stupefacti confugerant, relinquentes, ubi necessariis noua eis inhumanitate subtractis, et prohibito ne quisquam ipsis audeat aliquid ministrare, in tante sunt necessitatis articulo constituti ut ad uite sustentamentum non habeant nisi quod quidam boni uiri eisdem misericordia moti furtim porrigunt per fenestras. Unde nobis fuit ex parte ipsorum humiliter supplicatum ut tam graui calamitati et calamitoso grauamini secundum consuetam apostolice sedis clementiam succurrere dignaremur. Nos igitur iis et aliis que  a partibus fuere proposita plenius intellectis, quia manifeste cognouimus predictos iudices perperam processisse, cum, ut exceptiones alias taceamus, causam nullatenus commisissemus eisdem si nobis reuelatum fuisset quod ea que per ipsos exsequenda mandauimus auctoritate propria publice denuntiauerant per dieceses suas et districte mandauerant obseruari, unde occasione rescripti per talem subreptionem obtenti nequaquam procedere debuissent, quia etiam fines nostri excedentes mandati, brachii secularis auxilium inuocarunt, dum eorum ad nos appellatione pendente partes super ipsorum processu in nostro auditorio litigabant, cum etiam grauiter posset impediri ecclesiastica utilitas et libertas, si quolibet iudice imperito forsan aut etiam malitiose  temere iaculante sententiam, rex seu quicunque alius princeps ad ecclesiastica bona manum extenderet, quasi eamdem executioni sententiam mandaturus, ac etiam ex hoc graue posset inter sacerdotium atque regnum scandalum generari, quidquid ab eisdem iudicibus taliter factum est uel ab aliis per studium eorumdem, de fratrum nostrorum consilio irritum decreuimus et inane.

uerum quia per expressam confessionem monachorum de Charitate nobis constitit euidenter Cluniacensem abbatem possessionem instituendi ac destituendi pro sue libito uoluntatis in monasterio de Charitate priores, et corrigendi ac ordinandi que corrigenda uel ordinanda uidisset, per uiginti annos, licet ipsi monachi de Charitate eamdem  usurpatam asserant, habuisse, nos exigente iustitia, sibi eiusdem possessionis commodum conseruantes, tam destitutionem dicti Gaufridi a regimine prioratus quam substitutionem prefati W. et sigillorum damnationem iam dictam, excommunicationis quoque sententiam quam in eumdem Gaufridum et eius complices idem abbas propter rebellionem huiusmodi promulgauit, auctoritate apostolica duximus confirmandas. Ideoque monemus quatenus premissa destitutionis et institutionis ac damnationis sigillorum sententias facientes per censuram ecclesiasticam sublato appellationis obstaculo firmiter obseruari, ac thesaurum, priuilegia, libros, chartas et uniuersa ecclesiastica ornamenta, a quibuscunque alienata fuerint uel subtracta, monasterio  restitui memorato, dicto abbati ex parte nostra firmiter iniungatis ut possessionibus et aliis quibus monachi memorati per dictos comitem et mareschalcum seu quoscunque alios spoliati fuerunt, eorum priori ac ipsis plenarie restitutis, eisdem beneficium absolutionis impendant, et paterna ipsos benignitate pertractet, ac possessiones alienatas in enormem eiusdem monasterii lesionem ad ius et proprietatem ipsius secundum formam in nostris litteris comprehensam, iuxta quod in nostra presentia eius monachi anno preterito promiserunt, studeat reuocare. Ceterum si dicti prior et monachi de caritate omnes, uel maior aut sanior pars eorum, super libertate monasterii sui de iure uoluerint  experiri, nos eos benigne, cum requisiti fuerimus, audiemus, sicut uidebimus expedire. Taliter autem satagat ipse abbas pacificare ac reformare statum monasterii memorati, conseruando rationes et immunitates ipsius, ne nos propter eius negligentiam aut insolentiam compellamur de ipso monasterio aliud ordinare. Quod si non omnes, etc., duo uestrum, etc. uos denique, filii abbates, etc.

Datum Laterani, XIu Kalend. Ianuarii, pontificatus nostri anno decimo quinto



CXCIu. NOBILI MULIERI MATHILDAE QUONDAM UXORI PHILIPPI COMITIS FLANDRENSIS. Ius patronatus concedit, prebendarum collationem negat. 


Etsi precibus tuis fauorem prestare secundum Deum beneuolum intendamus, eas tamen quas repellit iustitia nos admittere non debemus, cum eius locum qui iustus est et iustitiam diligit, licet immeriti, teneamus in terris. Oblata quidem nobis ex tua parte petitio continebat quod, cum in quodam loco tui dotalitii, Nepa nomine, ad honorem Dei ecclesiam fundare proponas et de bonis tuis sic plena manu dotare quod canonicis qui Deo ibidem pro tempore seruient necessaria uite non desint, ius patronatus et prebendarum collationem in ea tibi ac successoribus tuis reseruari petebas. Quorum primum admittimus. Secundum uero non duximus concedendum, cum tue non expediat saluti  concedi. Quia cum ex deuotione te asseras assumpsisse propositum in loco predicto ecclesiam construendi, acquires eo plus anime quo minus in ea corpori reseruabis. Unde deuotionem tuam exhortamur in Domino quatenus illud perficere studeas quod ad tuam salutem et ecclesiasticam pertinere dignoscitur honestatem.

Datum Laterani, II Nonas Ianuarii, pontificatus nostri anno quinto decimo.



CXCu. EPISCOPO TERuISINO. Ei concedit administrationem temporalium. 

 Licet uenerabilis frater noster episcopus Cremonensis apostolice sedis legatus te ab administratione  temporalium propter dilapidationis suspicionem duxerit suspendendum, quia tamen mandatum ipsius nondum ad te peruenisse proponitur, presentium tibi auctoritate concedimus ut, donec super hoc mandatum recipias episcopi memorati, dummodo non impedias quo minus idem ad te possit peruenire mandatum, Ecclesie tue negotia fideliter administres; fraternitati tue nichilominus iniungentes quatenus contra Guertium et quoslibet alios possessionum eiusdem Ecclesie inuasores pro ipsarum defensione te opponas efficaciter et prudenter. Tu denique, frater episcope, super te ipso, etc.

Datum Laterani, uI Idus Ianuarii, pontificatus nostri anno quinto decimo.



CXuI. ABBATI SANCTI REMIGII, H. ARCHIDIACONO ET MAGISTRO G. CANONICO REMENSIBUS. De electione episcopi uirdunensis 


 Constitutis in nostra presentia dilecto filio Anselmo abbate Sancte Marie de Stanno Premonstratensis ordinis procuratore uenerabilis fratris nostri uirdunensis episcopi ex parte una, et magistris H et G. canonicis Ecclesie uirdunensis ex altera, pro parte fuit episcopi propositum coram nobis quod, cum causam que inter eumdem episcopum super electione ipsius et dictos canonicos ac A. eorum consocium uertebatur uenerabili fratri nostro Meldensi episcopo et suis coniudicibus sub  certa forma duxerimus committendam, ac coram eisdem iudicibus in negotio procederetur eodem, quibusdam uiris religiosis interponentibus partes suas ut ad honorem Dei et utilitatem Ecclesie uirdunensis inter eos posset concordia reformari, bonorum uirorum consilio habito, salua in omnibus apostolice sedis auctoritate, in uenerabiles fratres nostros Catalaunensem, Lingonensem et Trecensem episcopos ac dilectum filium abbatem Trium-Fontium compromiserint iuramento interposito sub hac forma, uidelicet quod ea que super illo negotio dicti episcopi cum abbate simul et concorditer usque ad festum Purificationis statuerent, ipse partes firmiter obseruarent,  ita tamen si usque ad festum Pentecostes quod illi decernerent impleretur, alioquin liceret litigantibus ad cause munimenta reuerti, episcopi uero et abbas iamdicti procedere noluerunt quousque intellexerunt nostro speciali responso nos in patientia sustinere ut iuxta quod in eos fuerat a partibus compromissum, dummodo nichil penitus attentaretur contra Deum et canonicas sanctiones, in negotio procederent supradicto. Qui tandem concorditer decreuerunt ut in episcopatu uirdunensi episcopus remaneret ac magistrum I. de uitreio usque ad festum Pentecostes in spiritualibus assumeret adiutorem. Sed licet illum diligentissime requisitum episcopus habere non possit, cum alium idoneum recipere sit paratus, petebat procurator eiusdem  ut quod prefati episcopi cum abbate decreuerant dignaremur apostolico munimine roborare.

Ad hec uero dicti canonici responderunt prescriptum compromissum minime tenuisse, quia sicut de famoso delicto uel ea re de qua publicum est iudicium constitutum non est eundum ad arbitrium secundum legalia instituta, sic et in huiusmodi spiritualibus de iure, non potuit in arbitros compromitti qui minus idoneum nec per dispensationis gratiam tolerare nec amouere per rigorem iustitie potuissent, cum ista in talibus sedes apostolica sibi specialiter reseruarit. Allegabant preterea quod, etiamsi compromissio tenuisset, cum tamen arbitrium infra diem prefixum latum non fuerit nec constituto  tempore adimpletum, conditione non existente apposita, stare arbitrio minime tenebantur; presertim cum fuerit, ut dicebant, euidenter iniquum, eo quod cum in talento scientie specialiter debeat Domino negotiari prelatus, ac nimium patiatur litterature defectum episcopus supradictus, aliisque de causis electio eius caruerit robore firmitatis, eum sub spe auxilii alieni, coadiutoris uidelicet, in honore ac onere pastoralis officii tolerari et Deo fuit contrarium et honestati ecclesiastice inimicum. Pro tertio quidem socio adiecerunt ipsum nec arbitros compromisisse predictos, nec ratum ipsorum arbitrium habuisse, cuius ad minus nomine procuratores existentes ipsius, dicta testium que memorati Meldensis episcopus et sui coniudices ad  sedem apostolicam destinarant publicari petebant, ut idem posset negotium in nostra presentia terminari.

Pars autem aduersa respondit quod hec causa, licet spiritualis existeret, satis tamen canonice potuit per dictorum ordinationem decidi, quos non ut arbitros, sed pacis prouisores, uiris religiosis mediantibus elegerunt; qui approbare poterant electionem ac consecrationem episcopi cui nichil obuiabat de canonicis institutis, et etiamsi forte minus idoneum inuenissent, tacite reprobare, mandantes eidem sub debito prestiti iuramenti ut cedendi licentiam a sede apostolica postularet. Diem  quoque predictorum ordinationi prefixum dicebat fuisse de uoluntate partium prorogatum eo ipso quod suspendi processum negotii uoluerunt, donec super eo sedem apostolicam ordinatores consuluere prefati: quod infra diem statutum fieri non ualebat; presertim cum utraque pars etiam post terminum instanter petierit a prouisoribus antedictis ut ordinationis sue beneplacitum promulgarent. Ex eo autem quod ordinatum ab illis de coadiutore prefato non fuit impletum tempore quo debuit adimpleri, proponebat idem procurator nullum episcopo preiudicium generari, quod nec fuit in mora nec aliqua negligentia laborauit, dans operam iuxta posse ut memoratum assumeret adiutorem. Unde cum uerisimile minime uideatur ut partes ad id quod sue  possibilitatis fines excederet se intellexerint obligare, nec imputari debeat uoluntas alterius ei cui propria uoluntas non defuit, quoad ipsum pro impleto debebat haberi, ad instar eius qui ea conditione institutus est heres, si dederit decem, quo dare parato, si accipere nolit cui iussus est soluere, habetur conditio pro impleta; nec per hoc quod ei prouisus est coadiutor, insufficiens quoad scientiam esse probatur: sed cum propter imminentis temporis tempestatem oporteat eum mundanis necessitatibus occupari, ac per hoc minus sufficiat spiritualium sollicitudinem exercere, quod per seipsum non poterat, utile uidebatur et erat ut per alium expediret, cum et Apostolus coadiutorem suum asserat fuisse Clementem, qui tamen ob hoc non  presumitur insufficiens exstitisse. Quare petebat episcopi procurator imponi aduerse parti silentium, ne per contentiones huiusmodi fatigaretur diutius Ecclesia uirdunensis; ad cuius commodum et quietem ut plene dissensiones et iurgia sedarentur, que tunc eidem Ecclesie imminebant, pars habuit utraque respectum tempore compromissi, sicut ab ipsis accepimus in nostra presentia constitutis.

Auditis igitur iis et aliis que fuere proposita coram nobis, sic duximus prouidendum, ut uos, quibus in hac parte uices nostras committimus, inquiratis diligentissime ueritatem, et si uobis constiterit quod ex ea causa et in eo casu prouisus fuit eidem episcopo coadiutor ex qua et in quo dari debuit secundum  Deum et canonicas sanctiones, utpote si forte pro senectutis defectu uel perturbatione temporis, ut dictum est, seu alio impedimento consimili prepeditus sufficere non possit ad plenum laboribus officii pastoralis, et operam diligentem infra tempus statutum impendit ut prouisum sibi assumeret adiutorem, ac tertius predictorum canonicorum consocius compromisit in prouisores prefatos, seu ratum habuerit uel adhuc ratum uelit habere quod ordinatum est ab eisdem, adhibito ipsi episcopo predicto magistro I. uel alio uiro idoneo loco suprascripti magistri, ordinationem faciatis predictam auctoritate apostolica firmiter obseruari, contradictores  per censuram ecclesiasticam appellatione postposita compescendo. Quod si per eumdem stetit episcopum quo minus coaccesserit ei deputatus adiutor, seu tertius predictorum canonicorum in prouisores non compromisit eosdem, nec ordinationem ipsorum ratam habuit nec uelit habere, cum eiusdem etiam nomine in eodem negotio sit processum, uos auditis et examinatis depositionibus testium quos supradicti Meldensis episcopus et sui coniudices receperunt, et intellectis hinc inde propositis, habentes pre oculis solum Deum, causam fine canonico appellatione postposita terminetis. Ceterum si non ex ea causa et in eo casu de coadiutore fuit episcopo memorato prouisum ex qua et in quo secundum Deum et instituta canonica debuit  prouideri, ut si competentis litterature defectum, cuius sufficientia specialiter exigitur in prelato, uel aliud impedimentum canonicum idem episcopus patitur, in quibus casibus uel similibus, etiam predictis tacentibus, de nostro procederemus officio contra ipsum, uos, cum animal cecum uel claudum Deo non sit secundum legis testimonium offerendum, ipsum appellatione cessante ab eius sanctuario depellatis, facientes Ecclesie uirdunensi de persona idonea per electionem canonicam prouideri. Quod si non omnes, etc., duo uestrum, etc. Tu denique, fili abbas, super te ipso et credito tibi grege taliter uigilare procures, exstirpando uitia, et plantando uirtutes, ut in nouissimo districti examinis die coram tremendo iudice, qui reddet unicuique  secundum opera sua, dignam possis reddere rationem.

Datum Laterani, XIII Kal. Ianuarii, pontificatus nostri anno decimo quinto.



CXCuII. MAGISTRO MAXIMO NOTARIO NOSTRO, ET uENTURAE THESAURARIO uERONENSI, SUBDIACONIS NOSTRIS, ET PRIMICERIO GRADENSI. De negotio episcopi Teruisini. 

 uenerabilis frater noster episcopus Cremonensis apostolice sedis legatus olim apostolatui nostro insinuare curauit, quibusdam publicis scriptis nobis ad sue insinuationis assertionem transmissis,  quod idem inquisitionem dudum a bone memorie Gerardo Albanensi electo super dilapidatione ac aliis de quibus infamatus erat uenerabilis frater noster episcopus Teruisinus inceptam iuxta commisse sibi legationis officium prosecutus, per idoneos testes didicerat manifeste quod, cum idem episcopus Teruisinam Ecclesiam octo millium et quadringentarum librarum oneratam debito inuenisset, idem debitum ipsum plusquam totidem librarum millibus ampliarat, quanquam . . . tria millia librarum ex alienatis possessionibus et collecta quam fecit in clericos habuisset, preter tria librarum millia que de prouentibus episcopatus perceperat  annuatim, et octingentas libras quas de quodam receperat molendino alienato in enormem ipsius Ecclesie lesionem. Propter quod idem legatus ipsum habens de dilapidatione suspectum, eumdem a temporalium administratione suspendit, quibusdam collationibus prebendarum et institutionibus quas in Teruisina Ecclesia de filiis excommunicatorum et aliis personis minus idoneis eumdem asserebat illicite attentasse penitus irritatis. Unde nos eidem legato nostris dedimus litteris in mandatis ut ea que prouide super suspensione ipsius episcopi et institutionum huiusmodi cassatione statuerat faciens firmiter obseruari, super aliis locum et terminum assignaret eidem episcopo competentem; in quo, tributa sibi copia defendendi, diligenter audiret que  coram ipso duceret proponenda, et quod canonicum esset nostra decerneret auctoritate suffultus. Si uero idem episcopus ad nos forsan duceret appellandum, ei terminum ad appellationem prefigeret prosequendam, totius negotii seriem et processum nobis fideliter rescripturus. Quod si appellationem emissam idem episcopus infra terminum sibi prefixum persequi forte negligeret, idem legatus in negotio ipso appellatione remota procederet preuia ratione. Nuper autem idem episcopus ad apostolicam sedem accedens in nostra proposuit presentia constitutus se ab eodem legato fuisse multipliciter et iniuste grauatum: qui cum super obiectis eidem plena fuisset inquisitio facta per dictum Albanensem electum, per quam ipse legatus sufficienter instrui potuisset,  idem inimicorum eius instantie plus debito acquiescens, ad inquisitionem de nouo contra eumdem episcopum faciendam post appellationem ad nos legitime interpositam pro sua uoluntate processit, personis ad eiusdem accusationem admissis quibus super iis de quibus coram ipso legato infamare nitebantur eumdem impositum fuerat olim silentium per iudices a sede apostolica delegatos, et receptis nichilominus quibusdam ad testimonium contra eum merito suspectis eidem et alias iure a testimonio repellendis. Ipsa quoque inquisitio eodem absente in loco sibi suspecto, utpote in quo erat inimicorum eius potentia et frequentia, facta fuit, inquisitoribus in partem alteram adeo declinantibus ut dicta  testium que pro ipso facere uidebantur aut omnino non scriberent, aut scribentes mutatione aliqua deprauarent. Unde nobis idem episcopus humiliter supplicauit ut ipsius legati processum tanquam iniquum penitus reuocantes, negotium ipsum personis suspicione carentibus, Guertio eius et Ecclesie sue, ut asserit, persecutore notissimo aliisque personis merito suspectis eidem tam a testimonio quam accusatione, diffamatione uel denuntiatione repulsis, committere dignaremur.

Quoniam igitur ab ipsius episcopi iustis querelis et precibus auditum auertere nec possumus nec debemus, quos suscepte seruitutis officium debitores constituit uniuersis, mandamus quatenus assignatis eidem episcopo loco et termino competenti, et uocatis  qui propter hoc fuerint euocandi, plenam ipsi episcopo defendendi copiam tribuatis, et facientes exhiberi uobis inquisitionem factam per prefatum Albanensem electum, tam ipsam quam illam quam fieri fecit supradictus episcopus Cremonensis examinetis perspicaciter et prudenter, et que super premissis et aliis coram uobis proposita fuerint plenius intellectis, ad canonicam sententiam proferendam, si de ipsius episcopi uoluntate fuerit, remoto appellationis obstaculo procedatis. Quod si forte idem episcopus nostrum maluerit subire iudicium, sub sigillis uestris transmittatis nobis fideliter totius negotii seriem et processum, ut de uultu nostro procedat iudicium equitatis. Quia uero legatus eumdem episcopum habens de dilapidatione suspectum,  ipsum, ut dictum est, a temporalium administratione suspendit, nos episcopatui pariter et episcopo paterna uolentes sollicitudine prouidere, mandamus quatenus interim eamdem administrationem aliquibus de capitulo Ecclesie Teruisine utilibus et idoneis ad hoc auctoritate apostolica committatis, qui prouentus episcopales et alia colligentes fideliter et seruantes, necessarias et moderatas expensas de ipsis prouentibus episcopo sine difficultate ministrent, omnem omnino alienationis speciem interdicentes eisdem; recepto ab eis super hoc corporaliter iuramento. Si uero dictus Guertius aut soror eius possessiones seu alia bona Ecclesie Teruisine temere occupauit, uos ad restitutionem earum per censuram ecclesiasticam appellatione  remota ueritate cognita compellatis. Quod si non omnes, etc., duo uestrum, etc.

Datum Laterani, III Nonas Ianuarii, pontificatus nostri anno decimo quinto.



CXCuIII. PISTORIENSI EPISCOPO. Confirmat consuetudinem quamdam Ecclesie Pisane. 

uenerabilis frater noster Pisanus archiepiscopus per suas nobis litteras intimauit quod in eius Ecclesia fuit ab antiquis temporibus obseruatum ut nullus in canonicum reciperetur eiusdem nisi prius ecclesiis, si quas haberet in Pisana diecesi, resignatis, ut per hoc subtracta eis euagandi materia, quasi  necessitate interposita residendi, sedula ipsi Ecclesie obsequia exhiberent. Nunc autem canonici eiusdem Ecclesie querentes que sua sunt, non que Christi, per amicos suos ambitiose procurant ut ad ecclesias quas in prefata diecesi uacare contingit contra dictam consuetudinem eligantur. Propter quod Pisana Ecclesia debitis obsequiis defraudatur, et erga eam populi deuotio refrigescit. Unde nobis humiliter supplicauit ut u. Pisano canonico, qui nuper est in plebanum Ecclesie Calcensis electus, super eadem silentium imponentes, prefatam consuetudinem obseruari firmiter faceremus; presertim cum ex Ecclesie Pisane prouentibus eiusdem canonici ualeant congrue sustentari. Quocirca mandamus quatenus sollicite de consuetudine inquirens  prefata, si eamdem fuisse talem constiterit, et Ecclesie memorate prouentus ad congruam prouisionem canonicorum sufficiunt predictorum, precipiens eamdem consuetudinem inuiolabiliter obseruari, iam dicto canonico super plebe iam dicta perpetuum silentium sublato appellationis impedimento imponas. Testes autem qui fuerint nominati, etc. Tu denique, frater episcope, etc.

Datum Laterani, II Non. Ianuarii, pontificatus nostri anno decimo quinto.



CXCIX. EPISCOPO MELDENSI, SANCTI PHARONIS MELDENSIS ET DE LATINIACO PARISIENSIS DIeCESUM ABBATIBUS. Aduersus fraudem Crucesignatorum. 

 Insinuante Mathilda nobili muliere, quondam uxore inclyte recordationis Philippi comitis Flandrensis, nos accepisse noscatis quod, cum H. mercator in nundinis Insule a quibusdam suis creditoribus super debitis traheretur in causam, res suas de mandato iudicum eiusdem loci detentas petiit in pace dimitti, asserens in eodem foro se iuri per omnia pariturum. Cumque respondere cepisset sub examine Scabinorum, et uni satisfecerit creditori, ut instantiam eluderet alterius debitum non modicum exigentis, signum crucis uesti, non menti, latenter affixit, nitens ob hoc iudicio se subtrahere inchoato. Iustitiarius autem, ne dolus illius legi loci eiusdem seruate diutius ac iuramento firmate  fraudem pareret in posterum, et ipse de sua malitia commodum reportaret in alterius detrimentum, ipsum modo detinuit consueto, suoque tradidit creditori uinculis astringendum, ut bene detentus redderet quod fugitiuus nisus fuerat asportare. Cuius facti occasione uenerabilis frater noster Remensis archiepiscopus memoratum locum supposuit interdicto, personam prefate nobilis excommunicari totamque terram illius interdicti precipiens nisi prenominatum H. de sui creditoris manibus eriperet uiolenter. Propter quod eadem nobilis ad apostolice sedis recurrens auxilium, a nobis in hoc sue prouideri iustitie postulauit; maxime cum nichil habeat, sicut dicit, in diecesi archiepiscopi memorati. Nolentes autem quod eadem nobilis sui  iuris dispendium patiatur, discretioni uestre per apostolica scripta mandamus quatenus, cum ipsa se asserat nichil habere in Remensi diecesi ratione cuius prefati archiepiscopi debeat iurisdictioni subesse, nisi per appellationem fuerit ad eum causa delata uel exstiterit delegatus, cum legatus non fuerit, tam interdicti quam excommunicationis sententias supradictas cognita ueritate, appellatione remota, denuntietis penitus esse nullas. Alioquin ab eadem nobili quod iuri pareat idonea cautione recepta, easdem sententias relaxetis, iniuncto nobili memorate quod de iure uideritis iniungendum. Super aliis uero, uocatis qui fuerint euocandi, et auditis hinc inde propositis, quod iustum fuerit appellatione postposita statuentes, sic occurratis  malitiis quod salua iustitia nec ledatur immunitas crucesignatis indulta, nec immunitatis beneficium ad iniquitatis defensionem trahatur ab aliquo in alterius lesionem. Nullis litteris ueritati et iustitie preiudicantibus a sede apostolica impetratis. Quod si non omnes, etc., tu, frater episcope, cum eorum altero, etc.

Datum Laterani, Nonis Ianuarii, pontificatus nostri anno quinto decimo.



CC. ARCHIDIACONO GRANDENSI, ET ARCHIPRESBYTERO CAPITIS AGERIS CLUGIENSIS DIeCESIS. Ei confirmatur plebanatus de Riuoalto. 

 Supplicauit nobis dilectus filius Petrus Pino subdiaconus noster canonicus Sancti Marci ut, cum uenerabilis frater noster episcopus Cremonensis apostolice sedis legatus plebanatum ecclesie Sancti Ioannis de Riuoalto, cuius donatio ad nos erat secundum statuta Lateranensis concilii deuoluta, canonice sibi duxerit concedendum, concessionem ipsam apostolico dignaremur munimine roborare. Ideoque discretioni uestre per apostolica scripta mandamus quatenus plebanatum ipsum ei, sicut iustum fuerit, confirmantes, faciatis ab eo pacifice possideri, contradictores, si qui fuerint, uel rebelles per censuram ecclesiasticam sublato appellationis obstaculo, mediante iustitia, compescendo.

Datum Laterani, Iu Non. Ianuarii, pontificatus  nostri anno quinto decimo.



CCI. ABBATI SANCTI FELICIS ET ARCHIPRESBYTERO CAPITIS AGERIS TORCELLANAE ET CLUGIENSIS DIeCESUM. Similis argumenti. 

Significauit nobis . . . archidiaconus Gradensis, quod cum plebanatus ecclesie Sancti Apollinaris de uenetiis tanto tempore uacauisset quod secundum Lateranensis statuta concilii ad nos eius erat donatio deuoluta, uenerabilis frater noster episcopus Cremonensis, apostolice sedis legatus, attendens redditus archidiaconatus eiusdem pene penitus esse nullos, plebanatum prefatum sibi legationis auctoritate  concessit. Unde nobis humiliter supplicauit ut concessionem eamdem apostolico dignaremur munimine roborare. Ideoque discretioni uestre per apostolica scripta mandamus quatenus uocatis qui fuerint euocandi, et inquisita plenius et cognita ueritate, si redditus archidiaconatus eiusdem adeo esse inueneritis tenues et exiles quod non possit de ipsis dictus archidiaconus congrue sustentari, plebanatum predictum eidem, sicut iustum fuerit, confirmetis, et faciatis ipsum pacifica eiusdem possessione gaudere, contradictores, si qui fuerint, per censuram ecclesiasticam appellatione postposita compescentes. Tu denique, fili abbas, etc.

Datum Laterani, Iu Non. Ianuarii, pontificatus nostri anno decimo quinto.



CCII. MORINENSI EPISCOPO. Aduersus eos qui abutuntur priuilegio clericali. 


 Contingit interdum quod dum clericali charactere insigniti ad turpia lucra diuertunt et secularibus negotiis se immiscent, clericale nomen abominabile redditur cordibus infirmorum. Sane, sicut accepimus insinuantibus nobili uiro comite Flandrensi ac nobili muliere Mathilda relicta quondam Philippi Flandrensis comitis, in diecesi tua quidam existunt qui nec in modo tonsure nec in uestium forma nec in qualitate negotiorum de clerico quidquam ostendunt, ad pene subterfugium se clericos  exhibentes; quia, cum super excessibus quos seculari luxu committunt ad publica iudicia pertrahuntur, circumcisis crinibus, ut possint circumuenire uindictam, se pro clericis representant, clericalis fori priuilegium labiis allegantes, qui factis paulo ante negauerant clericatum; dumque repentina tonsura penas eludunt quas intonsi peruersis actibus meruerunt, per impunitatis fiduciam nutritur in eis audacia delinquendi, et dum impune delinquunt, quibusdam efficiuntur in scandalum et aliis in exemplum. Unde quia priuilegium meretur amittere qui permissa sibi abutitur potestate, ac frustra legis auxilium inuocat qui committit in legem, uolumus et mandamus ut tales, si tertio a te commoniti seipsos contempserint emendare, illius efficiantur  immunitatis expertes que pro clericorum tutela et laicorum uiolentia cercenda noscitur instituta. Tu denique, frater episcope, etc.

Datum Laterani, u Idus Ianuarii, pontificatus nostri anno decimo quinto.

In eumdem modum scriptum est Atrebatensi episcopo.  In eumdem modum scriptum est Tornacensi episcopo.



CCIII. ABBATI ET PRIORI CISTERCIENSIBUS, ET DECANO CAPELLAE DUCIS DIuIONENSIS  , CABILONENSIS ET LINGONENSIS DIeCESUM. Scribitur pro decano Diuionensi. 

 Dilectus filius I. decanus Christianitatis Diuionensis  in nostra proposuit presentia constitutus quod cum olim L. I. et H. canonicis capelle ducis Diuionensis Lingonensis diecesis, non ad correctionem, sed potius ad infamationem ipsius, nobis quedam denuntiantibus contra ipsum, uenerabili fratri nostro Matisconensi  episcopo et  suis coniudicibus dederimus in mandatis ut uocatis qui essent propter hoc euocandi, quod inuenirent super obiectis per suas nobis litteras intimarent, partibus in ipsorum presentia constitutis, et eodem inficiante decano quod denuntiationem ipsam monitio caritatiua precesserit, et firmiter asserente predictos canonicos facte denuntiationis tempore inimicos eius et emulos exstitisse, tandem fuit ad sedem apostolicam appellatum: cuius appellationi memorati iudices detulerunt. Idem uero decanus quorumdam religiosorum litteras representans, qui de uita et conuersatione ipsius laudabile testimonium  perhibebant, nobis humiliter supplicauit ut occurrere aduersariorum suorum malitie ac laboribus eius finem imponere dignaremur. Nolentes  autem ipsum indebite fatigari, discretioni uestre per apostolica scripta mandamus quatenus, si denuntiatores prefati monitionem  caritatiuam premisisse super obiectis probare nequiuerint, aut decanus ipse docuerit illos suos exstitisse denuntiationis  tempore inimicos  , eumdem ab  illorum denuntiatione, sublato appellationis obstaculo, absoluatis  . Alioquin in eodem negotio iuxta priorum continentiam litterarum appellatione remota ratione preuia procedatis. Quod si non omnes, etc., duo uestrum, etc., tu denique, fili abbas, super te ipso, etc.

Datum Laterani, Idibus Ianuarii, pontificatus nostri anno quinto decimo.



CCIu. ILLUSTRI REGI CYPRI. De electione episcopi Nicosiensis. 

 In litteris nobis ex parte tua per dilectum filium archidiaconum Famagustanum exhibitis querebaris  uenerabilem fratrem nostrum patriarcham Ierosolymitanum apostolice sedis legatum electionem de thesaurario Nicosiensis Ecclesie secundum antiquam consuetudinem celebratam pro sue uoluntatis arbitrio irritasse. Sed si electionis ipsius merita et dicti patriarche iudicium, non in commotione spiritus, sed quiete, ad rationis detulisses examen et sane conscientie testimonium produxisses, approbasses utique deiure processum eiusdem, quem per iniuriam nisus es reprobare, nec laborasses ad talem prosilire querelam per quam aduersus te ipsum formasti tacite questionem, uno eodemque libello constitutus actor et reus. Quia dum non contentus iis que Cesaris esse debent, ad ea que Dei sunt manus extendis, actionem contra libertatem Ecclesie  intentando, de calumnia te reum exhibes apud Deum, super ingratitudine nichilominus reconuentum, eo quod Ecclesiam, que te per sacramentum baptismi, solutis uinculis seruitutis quibus morti peccati tenebaris astrictus, in libertatem salutis eripuit et regenerauerit ad uitam, in duram et asperam redigere niteris seruitutem; cum absurdum sit et ingratum ut matrem filius et sponsam regis celestis rex terrenus ancillet, in terra presertim que funiculus Domini hereditatis existit. Ecce Nicosiensem Ecclesiam tam dure conditionis subiicere iugo laboras quod ei non pateris per electionem canonicam de persona idonea prouideri, eiusdem canonicis eligendi necessitatem indicens illum quem de duobus  tibi nominandis ab ipsis tu primo duxeris eligendum. Sed si carnale coniugium liberas exigit contrahentium uoluntates, et personis secularibus ad contrahendum legitimis absoluti consensus non est interdicta libertas, ridiculosum est et probrosum ut Ecclesia compellatur alterius contrahere uoluntate, ac spirituale coniugium de arbitrio pendeat laicali. Porro, sicut accepimus, tanquam ad priuilegium et auctoritatem istius excessus inducis usurpatam a quibusdam tuis predecessoribus et obtentam hactenus corruptelam, quasi sicut et in iura sic et in iniuriam succedere deberes eisdem, si eam ipsi forsitan inferebant. In quo quia diuturnitas  temporis non minuit peccatum, sed auget, peccati uetustas, non rationabilis usus antiquitas allegatur. Ceterum quia hec nec pati uolumus nec dissimulare debemus, presertim cum tue sit saluti contrarium, ut hec tibi aduersus te in nouissimo districti examinis die coram tremendo iudice reseruentur, serenitatem tuam rogandam duximus et monendam, per apostolica tibi scripta mandantes quatenus Nicosienses canonicos personam idoneam in patrem et episcopum animarum suarum eligere canonice sine qualibet contradictione permittas. Nec credas excellentie regie aliquid deperire si Regi regum, qui aufert spiritum principum et in regno Cypri te secularibus pretulit, sua iura conseruans, ecclesiastica non usurpes, que ipsi Domino specialiter  ascribuntur.

Datum Laterani, Idibus Ianuarii, pontificatus nostri anno decimo quinto.



CCu. EPISCOPO ET PRIORI SANCTI PETRI ET ARCHIDIACONO MATISCONENSIBUS. Scribitur pro decano Diuionensi. 

 Ad audientiam nostram dilecto filio I. decano Christianitatis Diuionensis significante peruenit quod nonnulli Iudei Eduensis, Lingonensis et Cabilonensis, diecesum super quibusdam debitis, fideiussionibus, et rebus aliis ipsum in seculari foro conuenire nituntur, quanquam paratus existat coram ecclesiastico iudice stare iuri. Quocirca discretioni  uestre per apostolica scripta mandamus quatenus, si est ita, dictum decanum non permittatis super hoc ulterius molestari, quandiu paratus fuerit in foro ecclesiastico respondere. Quod si non omnes, etc., tu, frater episcope, cum eorum altero, etc. Tu denique, frater episcope, super teipso, etc.

Datum Laterani, XIu Kalend. Februarii, pontificatus nostri anno decimo quinto.



CCuI. CAPITULO NICOSIENSI. Eiusdem argumenti cum epistola 204. 

Si carnale coniugium liberas exigit contrahentium uoluntates, et personis ad contrahendum legitimis  absoluti consensus non est interdicta libertas, durum nimis est et absurdum ut Ecclesia non suo sed alieno iudicio contrahat, et spiritalis contractus coniugii ex arbitrio pendeat laicali. Sane, sicut accepimus ex litteris uenerabilis fratris nostri patriarche Ierosolymitani apostolice sedis legati, cum tractaretis de preficiendo uobis aliquo in pastorem in duos unanimiter conuenistis, carissimo in Christo filio nostro illustri regi Cypri primitus nominandos, ut quem ipse prius de illis duobus eligeret, preficeretis uobis in presulem electione solemni. Sed cum hoc canonicis obuiet institutis et ecclesiastice sit contrarium libertati, idem patriarcha  electionem quam sub tali forma de uestre thesaurario Ecclesie celebrastis, non persone, sed electionis uitio, auctoritate nostra irritam nuntiauit. Ceterum, etsi penam merueritis, cum super hec non sitis immunes a culpa, quos nequit huiusmodi corruptele non consuetudinis antiquitas excusare, nos tamen de benignitate sedis apostolice agentes uobiscum misericorditer in hac parte, uniuersitati uestre per apostolica scripta mandamus quatenus conuenientes in unum, et sancti Spiritus gratia, sicut moris est, inuocata, in patrem et episcopum animarum uestrarum uobis personam canonice ac concorditer eligatis, que prodesse ualeat et preesse, per cuius circumspectionem prouidam et prouidentiam circumspectam Nicosiensis Ecclesia, preueniente  diuina gratia et sequente, salubriter ualeat in spiritualibus et temporalibus gubernari: cuius electionem, si uestris uolueritis parcere laboribus et expensis, memorato patriarche ac uenerabilibus fratribus nostris Cesariensi archiepiscopo et episcopo Acconensi, quibus super hoc uices nostras committimus, presentare curetis, ut ipsi, remoto appellationis obstaculo, confirment uel infirment eamdem, secundum quod de iure fuerit faciendum.

Datum Laterani, XuIII Kalend. Februarii, pontificatus nostri anno decimo quinto.

In eudem modum scriptum est super hoc eisdem usque temporalibus gubernari. Ideoque fraternitati uestre per apostolica scripta mandamus quatenus cum predictum capitulum electionem predictam  uobis curauerint presentare, uos auctoritate nostra sublato appellationis obstaculo confirmetis uel infirmetis eamdem, secundum quod de iure fuerit faciendum. Quod si non omnes, etc., duo uestrum, etc. uos denique, fratres patriarcha, archiepiscope et episcope, super uobis ipsis, etc

Datum, ut supra.



CCuII. PATRIARCHAE ET CAPITULO ANTIOCHENIS. Ne quid exigatur pro confirmatione electionis. 

Quanto Antiochena Ecclesia maiori, Domino disponente, preeminet dignitate, tanto uobis est  sollicitius prouidendum ne fieri contingat aliquid in eadem quod alicuius prauitatis exemplo mentes possit corrumpere subditorum, qui ea que uident fieri a maioribus facile solent trahere in exemplum. Ad nostram siquidem audientiam noueritis peruenisse quod, cum aliquis eligitur in abbatem ecclesie Sancti Pauli, uos occasione confirmationis, procurationem extorquetis ab ea trecentorum Byzantiorum ualentiam excedentem. Cum igitur in canonicam non sapiat puritatem, uniuersitati uestre auctoritate presentium districtius inhibemus ne procurationem huiusmodi, nisi uobis alias debeatur, occasione huiusmodi exigere de cetero ullatenus presumatis. Tu denique, frater patriarcha, super te ipso, etc.

 Datum Laterani, XuIII Kal. Februarii, pontificatus nostri anno decimo quinto.



CCuIII. ILLUSTRI REGI CYPRI. Ut a Christianorum oppugnatione desistat. 

Quantum expediat ut tibi et carissimo in Christo filio nostro regi Hierosolymitano illustri, aliis principibus et baronibus in ultramarinis partibus constitutis sit in Domino cor unum et anima una, ipsa docere te potest circumfrementis barbarie multitudo et innumerorum etiam regum ac populorum exempla, qui leguntur illis succubuisse diuisi quibus poterant restitisse coniuncti. Licet in hac parte nequaquam exemplis egeas peregrinis, utpote qui  manifeste cognoscis quod inter cetera peccata populi Christiani, quibus exigentibus gentes in hereditatem Domini uenientes templum Domini, quod non absque dolore recolimus, polluerunt, plurimum nocuit discordia et contentio que super principes et magnates ibi consistentes effusa eos fecit in inuio aberrare, dum proprias persequentes iniurias, iniuriarum obliti sunt crucifixi, et per adinuentionum suarum malitias diuine maiestatis oculos prouocantes, illo meruerunt spoliari thesauro in quo solo Apostolus gloriatur, cruce uidelicet Domini Iesu Christi. Si enim mandata Domini attendentes in unitatis uinculo perstitissent, facta fuisset eorum pax iuxta uerbum propheticum sicut flumen. Sed dum uir non curat parcere fratri suo, dum unusquisque  carnem sui brachii deuorat, dum transgrediuntur leges federe dissipato, terram maledictio deuorauit et habitatoribus ipsius peccantibus, homines pauci relicti sunt in eadem, coram quibus regionem ipsorum deuorant alieni; meritoque timendum est ne in iis omnibus nondum sit Domini furor auersus, sed adhuc manus diuine ultionis extenta, cum populus ad percutientem se necdum plene redierit, sed quasi hostis desit, conuerterit in se manus, ibique Christianus Christianum captiuare non dubitet ubi tot principes aliique fideles sua pro defensione nominis Christiani corpora tradiderunt, imo etiam ubi ipse Christus pro nobis tradidit semetipsum. Ecce enim tu ipse, qui eo  deuotius teneris Regi militare celesti quo idem tibi maiorem contulit potestatem, dilectum filium nobilem uirum O. consanguineum dicti regis et quosdam alios uassallos eiusdem, qui Saracenis eos armatis ac igne urgentibus, ad terram tuam quasi tutum Christiani populi receptaculum confugerunt, carcerali custodie, sicut accepimus, mancipasti, et spreto nomine Christi, quod inuocatum est super eos, ipsos tractari facis adeo inhumane ut eis nil uideatur prodesse quod effugerint seuitiam barbarorum. Quinimo ipsis ad cumulum doloris accedit, et eorum penas hoc ipsum non modicum exacerbat, quod ibi repererunt supplicium ubi refugium debuerant inuenisse. Ad hec, regnum ipsius, homines suos, qui sibi rebelles existunt, contra eum, ut dicitur,  manutenendo, perturbas, diuine legi obuiare non metuens, qua quisque id alii facere quod ipse sibi nollet fieri prohibetur.

Quia igitur per hoc inter te ac ipsum regem graue posset non sine populi Christiani periculo et iactura scandalum generari, serenitatem tuam monemus, rogamus et exhortamur in Domino, tibique in remissionem iniungimus peccatorum, quatenus dictum O. et alios regis memorati uassallos, quos licet non generatio carnis, baptismi tamen regeneratio efficit tibi fratres, ob reuerentiam beati Petri et nostram, imo potius ob ipsius Christi timorem pariter et amorem, a quo nomen tecum accipere meruerunt, liberos abire permittens, ipsius regis hominibus nullum contra eum impendas auxilium  uel fauorem, quinimo potenter assistas eidem ad iura sua contra perturbatores indebitos defendenda, ut idem ad tuam per hoc amicitiam prouocatus, non odiis tecum teneatur contendere, sed obsequiis, ex quibus utique fructus temporales prouenire poterunt et eterni. Taliter autem apostolicum audire cures et exaudire mandatum ut te tanquam obedientie filium caritatis brachiis fortius amplexantes, preces tuas, si quas aliquando nobis duxeris porrigendas, admittere merito teneamur.

Datum Laterani, uII Idus Ianuarii, pontificatus nostri anno decimo quinto.



CCIX. MAGISTRO ET FRATRIBUS MILITIAE TEMPLI. De eudem re. 


Quantum expediat ut uobis et carissimo. in Christo filio nostro regi Hierosolymitano illustri aliisque principibus, etc., usque alieni. Ne igitur uobis in uos ipsos diuisis terra eadem, quod absit! amplius desoletur, uniuersitatem uestram monemus, rogamus et exhortamur in Domino, et per apostolica scripta precipiendo mandamus quatenus regi predicto contra quoslibet regni sui perturbatores indebitos fideliter et uiriliter assistentes, terram eius et iura sicut uestra propria defendatis, memores quod uestra res agitur paries cum proximus ardet, et dum prefatum nitimini regnum defendere,  propriam securitatem noscimini procurare. Nos enim uenerabili fratri nostro patriarche Hierosolymitano, apostolice sedis legato, nostris damus litteris in mandatis ut uos ad id efficaciter moneat et inducat, et si uiderit expedire, per censuram ecclesiasticam sublato appellationis impedimento compellat.

Datum Laterani, uI Idus Ianuarii, pontificatus nostri anno quinto decimo.

In eumdem modum scriptum est magistro et fratribus Hierosolymitani Hospitalis. In eumdem modum scriptum est comiti Tripolitano.

Super hoc scriptum est patriarche Hierosolymitano apostolice sedis legato ut eos ad id efficaciter moneat et inducat, et si uiderit expedire, per censuram  ecclesiasticam sublato appellationis impedimento compellat.



CCX. PATRIARCHAE IEROSOLYMITANO APOSTOLICAE SEDIS LEGATO ET SUFFRAGANEIS EIUS. Ut populos in regis fide confirment. 

Quanto ex dissensionibus principum et magnatum Ierosolymitane prouincie grauiora sepius discrimina euenisse conspicimus, tanto sollicitius quieti ac paci eiusdem intendere affectamus. Ne igitur propter obitum clare memorie . . . regine uxoris karissimi in Christo filii nostri Ierosolymitani regis illustris aut alia quacunque causa regnum eius, ad cuius regimen uobis postulantibus est assumptus,  a quoquam temere perturbetur, ac per hoc contingat scissuras et scandala in eadem prouincia generari, uniuersitati uestre per apostolica scripta mandamus quatenus uniuersos regni fideles ut in ipsius regis et . . . filie sue fidelitate firmi stabilesque persistant, sedulis exhortationibus inducentes, rebelles, si qui fuerint, aut alios quoslibet ipsius regis aut regni molestatores indebitos, cum ab eo fueritis requisiti, per censuram ecclesiasticam sublato appellationis obstaculo compescatis. uos denique, fratres patriarcha et episcopi, super uobis ipsis, etc.

Datum Laterani, u Idus Ianuarii, pontificatus nostri anno quinto decimo.



CCXI. ILLUSTRI REGI HIEROSOLYMITANO. Hortatur eum ad defensionem terre sancte. 


uenientem ad apostolicam sedem uenerabilem fratrem nostrum Sidoniensem episcopum consueta benignitate recepimus, et super obitu clare memorie . . . regine uxoris tue nobis nuntiato per ipsum paterno tibi condolentes affectu, ea que idem episcopus super tuis ac regni tui negotiis sollicite ac prudenter, sicut uir prouidus et fidelis, proposuit coram nobis, quantum decuit curauimus exaudire. Monemus autem serenitatem tuam, rogamus et exhortamur in Domino quatenus sollicite pensans discrimina et iacturas quas Hierosolymitana prouincia  ex dissensione regum ac principum consistentium in eadem multoties noscitur incurrisse, ad arma contra Christianos mouenda non quibuslibet pertraharis iniuriis aut ampliandi regni cupidine inciteris, sed in sapientia uincens malitiam, et de regno cogitans sempiterno, ad ea pro quibus natalis soli dulcedinem reliquisti, defensionem uidelicet terre sancte, tota mente diligenter intendas, nec cautelam in prosperis nec constantiam deserens in aduersis; sed omni tempore Dominum benedicens, et petens ab eo ut dirigat uias tuas et omnia consilia tua stabiliat in seipso, qui suos non solum a tribulationis angustia liberat, sed etiam in ipsa tribulatione dilatat, ut timentibus Deum omnia cooperentur in bonum, et cum se consumptos putauerint,  ut Lucifer oriantur. Nos uero in proposito gerimus et habemus in uotis honores tuos et iura tam in cismarinis partibus quam etiam transmarinis defendere et ad subuentionem tuam efficaciter, si desuper datum fuerit, laborare.

Datum Laterani, u Idus Ianuarii, pontificatus nostri anno quinto decimo.



CCXII. ARCHIEPISCOPO NARBONENSI APOSTOLICAE SEDIS LEGATO, ET EPISCOPO REGENSI, ET MAGISTRO THEDISIO CANONICO IANUENSI. De reconciliatione comitis Tolosani. 

 Etsi resecande sint putride carnes, ne ad partes sinceras corruptionis contagium extendatur, sic tamen caute debet et prouide manus medentis apponi ut abscidantur ea cautela corrupta quod sincera per improuidentiam non ledantur. Accepimus sane per litteras et nuntios karissimi in Christo filii nostri Petri illustris regis Aragonum quod postquam aduersus prouinciales hereticos mandatum apostolicum emanauit, crucesignatis terram ingredientibus uicecomitis Biterrensis, eidem ipsius regis subsidium imploranti tanquam domini specialiter dexteram subtraxit auxilii et omnis consilii remedium denegauit, et ne super hoc Ecclesie propositum impediret, elegit tunc quibusdam deesse Catholicis, ne adesse commistis hereticis uideretur.  Unde uicecomes predictus terram perdidit auxilio destitutus, ad ultimum miserabiliter interfectus  . Tu autem, frater archiepiscope, ac nobilis uir Simon de Monteforti crucesignatos in terram Tolosani comitis inducentes, non solum loca in quibus habitabant heretici occupastis, sed ad illas nichilominus terras que super heresi nulla notabantur infamia manus auidas extendistis, et cum ab hominibus terrarum illarum fidelitatis exegeritis iuramenta, et terras sustineatis inhabitare predictas, hereticos illos existere uerisimile non uidetur. Dicebant preterea nuntii supradicti quod sic indifferenter aliena contra iustitiam minus prouide usurpastis quod uix remanserit comiti memorato castrum  Montisalbani et ciuitas Tolosana.

Inter ea uero que idem rex sic asseruit occupata, expressis uocabulis designauit terram quam clare memorie Richardus Anglie in dotem sue sororis comiti dederat supradicto  , item terras comitis Fuxensis, comitis Conuenarum et Gastonis Bearnensis. Deduxit etiam specialiter in querelam quod tu, frater archiepiscope ac nobilis memoratus, licet iam dicti tres comites uassalli regis eiusdem existerent, ab hominibus terrarum quas iidem amiserant petebatis ut iuramentum fidelitatis ex ipsis terris alii exhiberent. Adiecit etiam quod eum de  prelio Saracenorum obtenta uictoria redeuntem comes adiit supradictus  , expositis damnis ei per crucesignatos illatis, imputabat suorum merito peccatorum quod satisfactionem eius non admittebat Ecclesia, cum partus existeret facere quecunque sibi possibilia mandaremus; et ne solus tante confusionis ferret opprobrium, terram, filium et uxorem sororem regis ipsius relinquebat eidem, ut eos, si uellet, defenderet uel permitteret exsulare. Sed quia ex hoc confusio sibi non minima immineret, et pena suos tenere debet actores, nec ultra extendi uindicta quam inueniatur in excedente delictum, humiliter supplicabat Tolosanum comitatum filio memorati comitis reseruari, qui nec unquam uenit, nec ueniet, Deo dante, in heretice pestis errorem.  Promisit preterea quod tam filium comitis quam etiam comitatum in sua tenebit, quandiu nobis placuerit, potestate, ut circa fidem plenius instrui et moribus faciat melius informari, et Aragonensem totam terram iam dictam committet ut heretice contagionis sordibus penitus expurgatam ad cultum plene reducat fidei orthodoxe, securitate oblata super iis omnibus obseruandis quam sedes apostolica decerneret exhibendam. De comite quoque subiunxit quod paratus est agere penitentiam de commissis, qualem decreuerimus iniungendam; siue quod partes adeat transmarinas, siue quod sit in Hispania circa frontariam contra gentis perfidiam Saracene. Ceterum quia negotium arduum est, et multa in ea fuit deliberatione processum, ac per  Dei gratiam satis est prosperatum, ne de leui, quod absit! deperire ualeret quod multis laboribus est patratum, in ipso non debet sine graui cautela et maturitate procedi. Quocirca mandamus quatenus in loco securo et apto archiepiscoporum, episcoporum, abbatum, comitum, baronum, consulum et rectorum et aliorum uirorum prudentum, quos ad hoc necessarios et idoneos esse uideritis, concilio conuocato  , et propositis coram eis que rex proponit et offert, odio, timore, gratia et amore carnalibus omnino postpositis, que super premissis prouisa et deliberata fuerint in communi, et in quo conuenerint omnes, uel pars consilii sanioris, nobis fideliter rescribatis, ut intellecto uestro consilio  statuamus que secundum Deum uiderimus statuenda; cum uideatur procul dubio expedire ut hoc modo uel alio dicte terre de rectore idoneo consulatur. Quod si non omnes, etc., duo uestrum, etc. uos denique, fratres archiepiscope et episcope, super uobis ipsis, etc.

Datum Laterani, Xu Kal. Februarii, pontificatus nostri anno decimo quinto.



CCXIII. NOBILI uIRO SIMONI COMITI MONTISFORTIS. Ut restituat ablata uassallis regis Aragonum. 


 Ex parte karissimi in Christo filii nostri Petri  illustris regis Aragonum per nuntios eius fuit propositum coram nobis quod tu conuertens in Catholicos manus tuas, quibus suffecisse debuerat in homines heretice prauitatis extendi, per crucesignatorum  exercitum ad effusionem iusti sanguinis et innocentum iniuriam prouocatum terras uassallorum regis ipsius, uidelicet comitis Fuxensis  , comitis  conuenarum  , et Gastonis Bearnensis  , in eius graue preiudicium occupasti; licet in eis nec heretici aliqui habitarent,  nec habitatores earum super heretice pestis errore infamia conspersisset. Asserebant preterea nuntii regis prefati quod cum ab hominibus terrarum illarum fidelitatis exegeris iuramenta, et  terras patiaris inhabitare predictas, eos esse Catholicos tacite confiteris, ut hereticorum abneges te fautorem; uel hereticos te fouere quodam modo respondes, si legitime occupasse terram illorum alleges. Formabant nichilominus ex eo querimoniam specialem quod, dum rex seruitio Iesu Christi contra Saracenos  insisteret, et effusioni suum et suorum sanguinem exponeret pro reuerentia fidei Christiane, tu bona uassallorum eius in propria usurpabas, eoque fortius ad depressionem instabas illorum quo minus rex poterat eis opem sue protectionis impendere, uires suas expendens contra Saracene gentis perfidiam in auxilium populi Christiani. Et cum adhuc rex idem partes suas contra Saracenos intendat armare, ut aduersus eos, Deo  duce, tanto efficacius possit insurgere quanto maiori quoad alios quiete gaudebit, in pace sibi restitui per sedem apostolicam que uassallorum eius exstiterant postulabat. Nolentes igitur ipsum suo iure   fraudari nec iam dictum eius propositum impediri, nobilitati tue per apostolica scripta mandamus quatenus eidem regi et uassallis eius terras restituas supradictas, ne ad tuum specialem, non generalem  catholice fidei, laborasse profectum per retentionem illicitam uidearis.

Datum Laterani. XuI Kal. Februarii, pontificatus nostri anno decimo quinto.



CCXIu. NOBILI uIRO SIMONI COMITI MONTISFORTIS. Ut regi Aragonum faciat homagium de ciuitate Carcassonensi. 

 Cum ad mandatum sedis apostolice carissimus in Christo filius noster Petrus illustris rex  Aragonum in feudum tibi concesserit Carcassonam  , quam ab eo uicecomes tenuerat Biterrensis, postulabat ut ea sibi faceres que dictus uicecomes ei suisque predecessoribus facere consueuerat et debebat. Quis uero intentionis nostre non exstitit quod ei de iure suo per talem feudatarium aliquid deperiret, nec te subtrahere debes illius oneribus in cuius quoad feudum ipsum successisti commodum et honorem, cum possessionum onera mutari de leui non consueuerint mutationibus  possessorum, quia res cum onere suo transit, per apostolica tibi scripta mandamus quatenus ea dicto regi facere non recuses ad que memoratus uicecomes tenebatur eidem  ; quoniam quantumcunque te in Domino diligamus, sic tibi nec uolumus nec debemus adesse ut ipsi regi deesse in sua iustitia uideamur,

Datum Laterani, XuIII Kal. Februarii, pontificatus nostri anno decimo quinto.



CCXu. ARCHIEPISCOPO NARBONENSI APOSTOLICAE SEDIS LEGATO. Commendatur ei negotium fidei aduersus Saracenos. 

Cum iam captis uulpeculis demolientibus uineam  Domini Sabaoth in Prouincia, quam uirus infecerat heretice prauitatis, et instantia bellice cladis satis per Dei gratiam sit negotium fidei prosperatum, quia causa nunc magis urgens occurrit, expedit ut ad illam manus Christiani populi conuertantur. Accepimus siquidem quod rex Saracenorum partes suas armat ad prelium, nitens eo fortius in fidei Christiane cultores insurgere quo lapsu grauiore succubuit sub populo Christiano, imo sub Christo causam suam propitio nobis iudicio iudicante.  Terra etiam que funiculus est hereditatis Dominice, cum auxilio multum indigeat, expetit et exspectat suffragia populi Christiani. Quia uero frequenter, et quidem frequentius, uires collecte proficiunt in quibus sparse de leui deficerent, ut Christicolarum generali ac speciali negotio contra Saracene gentis perfidiam tanto efficacius intendamus quanto minus erimus aliis occupati, fraternitati tue per apostolica scripta mandamus quatenus habito cum carissimo in Christo filio nostro Petro illustri rege Aragonum et tam comitibus quam baronibus aliisque uiris prudentibus, quos ad hoc noueris necessarios, de pace ac treugis sollicito et diligenti tractatu, per pacis federa uel treugarum firma securitate uallata studeas diligenter toti Prouincie  prouidere; sic quod per indulgentias sedis apostolice, que aduersus hereticos emanarunt  , Christianum populum non conuoces aut fatiges, nisi forte a sede apostolica super hoc mandatum susciperes speciale. Tu denique, frater archiepiscope, super te ipso, etc.

Datum Laterani, XuIII Kal. Februarii, pontificatus nostri anno decimo quinto.



CCXuI. MAGISTRIS LAMBERTO ET IACOBO DE LAUDUNO ET IACOBO DE MAIDEIRES, CANONICIS uIRDUNENSIBUS. De portione congrua presbyterorum parochialium. 

 Ad audientiam nostram, dilecto filio N. presbytero significante, peruenit quod cum animarum cura parochianorum ecclesie de Nere sit ei commissa, patronis ipsius ecclesie plena manu recipientibus prouentus spectantes ad ipsam, ei tam mediocriter est prouisum quod sustentari nequit de assignatis sibi redditibus competenter. Unde cum sit equitati contrarium ut ecclesiarum patroni bonis ecclesiasticis inebrientur et ministri ieiunare cogantur, qui secundum Apostolum suis non tenentur stipendiis militare, discretioni uestre per apostolica scripta mandamus quatenus dictos patronos ecclesie memorate, qui prouentus ipsius percipere dignoscuntur, ad supplendum eidem presbytero quod ei deest  in beneficio competenti, monitione preuia, per censuram ecclesiasticam sublato appellationis obstaculo compellatis. Quod si non omnes, etc., duo uestrum, etc.

Datum Laterani, XuI Kal. Februarii, pontificatus nostri anno decimo quinto.

In eumdem modum scriptum est eisdem iudicibus ut supra pro A. presbytero ecclesie de Mori, usque commissa, prelato ac patronis eiusdem plena manu, etc., usque competenter. Unde cum sit equitati contrarium ut ecclesiarum prelati ac patroni bonis ecclesiasticis, etc., usque quatenus dictos prelatum et patronos, etc., usque in finem.



CCXuII. BERTHOLDO ARCHIDIACONO ET ARNULFO ET AUBERTO CANONICIS METENSIBUS. Eiusdem argumenti. 


Ex parte dilecti filii I. presbyteri ecclesie de Possessa fuit propositum coram nobis quod cum animarum cura parochianorum eiusdem ecclesie ipsi canonice sit commissa, de ipsius prouentibus ei tam mediocriter est prouisum, patronis eiusdem retinentibus sibi decimas aliosque prouentus ad ipsam ecclesiam pertinentes, quod nequit ibidem commode sustentari. Unde quia prelati et ecclesiarum patroni bonis ecclesiasticis inebriari non debent et ieiunare ministri, qui secundum Apostolum militare suis stipendiis  non tenentur, discretioni uestre per apostolica scripta mandamus quatenus patronos ecclesie memorate, etc., ut in alia, usque compellatis. Quod si non omnes, etc., duo uestrum, etc.

Datum Laterani, XIu Kal. Februarii, pontificatus nostri anno decimo quinto.

In eumdem modum scriptum est decano, archidiacono, et cantori Treuerensibus pro I. presbytero ecclesie de Bausci usque prouisum, prelato ac patronis eiusdem, etc., usque quatenus prelatum et patronos ecclesie memorate, etc., ut in alia, usque in finem.



CCXuIII. EPISCOPO GLASCUENSI. De clericis promotis ab episcopis non suis. 


 Aduersus quosdam clericos, qui dudum ad sedem apostolicam accedentes, a uicinis episcopis, Castellano uidelicet, et Ortano, Sutrino, et Nepesino, temere se fecerunt ad sacros ordines promoueri, graui fuimus indignatione commoti, pro eo maxime quod quosdam eorum per falsas litteras et Simoniacam prauitatem accepimus fuisse promotos. Unde ordinatores a potestate suspendimus ordinandi, et ordinatis exsecutionem interdiximus ordinum taliter susceptorum. Nuper autem quidam ex ipsis Walterus lator presentium ad nostram reuertens presentiam, cum magno fletu quotidie non cessabat ad nos opportune, importune clamare, suppliciter obsecrando ut cum eo misericorditer agere dignaremur. Cui diu  nos difficiles exhibuimus et seueros in tantum quod eidem iniunximus ut rediret, nec nos super hoc diutius molestaret. Sed nec sic ab obsecrationis instantia desistere uoluit; quo magis repellebatur a nobis, eo magis apud nos ut miseraremur instabat. Eius denique nos exemplo qui cum iratus fuerit non obliuiscitur misereri, rigorem mansuetudine prouidimus temperandum; cum et ipse, exemplo Iacob luctantis cum angelo, nullatenus nos dimitteret nisi ei benedicere curaremus. Quocirca fraternitati tue per apostolica scripta mandamus quatenus si prefatus W. de predictis duobus criminibus canonice se purgauerit, falsitate uidelicet litterarum et Simoniaca  prauitate, suspensionis sententiam quam in sic promotos protulimus circa ipsum debeas relaxare, ut si alias dignus sit et idoneus, et ei concedere uolueris, in tua possit diecesi celebrare. Ad hec, per diecesim tuam publice ac districte prohibeas ne quis ulterius se faciat taliter ordinari. Et ne facilitas uenie incentiuum tribuat delinquendi, quicunque de cetero taliter fuerit ordinatus, eo ipso se nouerit ab ordinis exsecutione suspensum. Tu denique, frater episcope, super te ipso, etc

Datum Laterani, X Kal. Februarii, pontificatus nostri anno decimo quinto.



CCXIX. NOBILI uIRO COMITI TRIPOLITANO. De electione abbatis Sancti Pauli Antiocheni. 


Cum secundum Apostolum antiquis patribus omnia contigerint in figura et ad nostram eruditionem sint scripta, per Oziam regem, qui sacerdotum uolens officium usurpare sue temeritatis penam, lepra percussus a Domino, non euasit, manifeste confunditur quorumdam presumptio laicorum, qui dum negotiis ad personas ecclesiasticas pertinentibus se temere immiscere non metuunt, procul dubio lepram, id est, grauis peccati maculam, non euadunt. Peruenit autem ad audientiam nostram quod cum in ecclesia beati Pauli Antiochensis abbatis electio celebratur, tres facis ab ipsius loci monachis nominari: quorum unum, illum uidelicet quem potius  acceptaueris, confirmandum presentas una cum monachis memoratis. uolentes igitur tam tue saluti quam eiusdem monasterii libertati iuxta officii nostri debitum prouidere, ne ipsorum electioni te de cetero immiscere presumas, uel impedias quominus eum quem sibi magis utilem reputauerint libere ualeant eligere in abbatem, presentium auctoritate districtius inhibemus.

Datum Laterani, u Kalen. Februarii, pontificatus nostri anno quinto decimo.



CCXX. N. ABBATI ET CONuENTUI SAXIuIuI. Confirmat quoddam arbitrium. 

 Cum a nobis petitur, etc., usque perducatur  effectum. Eapropter, dilecti in Domino filii, uestris iustis postulationibus grato concurrentes assensu, arbitrium quod dilectus filius noster Petrus tituli Sancte Cecilie presbyter cardinalis inter uos et uenerabilem fratrem nostrum Spoletanum episcopum super quibusdam ecclesiis, episcopali iure, possessionibus, oblationibus, decimis, primitis, mortuariis, uisitationibus, procurationibus, institutione clericorum et correctione ipsorum, ac rebus aliis rationabiliter promulgauit, sicut in authentico inde confecto, cuius tenorem de uerbo ad uerbum presenti iussimus pagine adnotari, plenius continetur, auctoritate apostolica confirmamus et presentis scripti  patrocinio communimus. Tenor autem arbitrii memorati est talis: »Petrus miseratione diuina tituli Sancte Cecilie presbyter cardinalis omnibus presentem paginam inspecturis in uero salutari salutem. Cum olim religioso uiro N. abbati monasterii Saxiuiui et I. procuratori uenerabilis patris Spoletani episcopi nos dominus papa concesserit auditorem, idem I. procurator episcopi petiit coram nobis ut Sancti Anastasii de Colle ac Sancti Laurentii de Spoleto ecclesias cum earum possessionibus et fructibus perceptis ex ipsis, nec non etiam cuncta iura episcopalia in omnibus ecclesiis infra notatis, uidelicet Sancti Nicolai Interamnensis, Sancti Angeli de Montepublico, Sancte Trinitatis, Sancti Apollinaris, Sancti Saluatoris de Ensinio, Sancti Laurentii eremite Ceruarie, Sancte Marie  Montis Caballi, Sancti uenantii de Spello, Sancti Nicolai de Guduliano, Sancti Petri de Flaminiano, Sancti Clementis de Matilia, Sancti Petri de Azan, Sancti Nicolai de Nera, Sancti Nicolai de Menania, Sancti Andree cum capellis suis; item Sancti Fortunati cum capellis suis, que sunt Sanctus Euticius uespie, Sancta Maria de Primocasu, Sanctus Aegidius, Sancta Lucia de Ferro; item Sancti Martini de Narro, cum medietate capelle Sancti Sauiniani de Aiano, in iis, inquam, ecclesiis aliisque rebus et possessionibus que in diecesi Spoletana tenentur ab ecclesia Saxiuiui, faceremus eidem episcopo restitui et persolui. Ad hec uero cum abbas donationem episcopi Spoletani, patronorum concessionem, apostolica priuilegia, et temporis longeuitatem allegans,  petitionem procuratoris episcopi multipliciter excludere niteretur, dilecto in Christo filio Urbeuetano archidiacono et coniudicibus suis eadem fuit causa commissa: qui receptis testibus ab utraque parte productis, et confessionibus ac rationibus intellectis, causam ipsam ad examen summi pontificis remiserunt sufficienter instructam. Igitur partibus iterum in nostra presentia constitutis, cum procurator episcopi eum ad predicta restitui postulasset, quibus iuxta suam assertionem fuerat contra iustitiam spoliatus, idem abbas in prefatis ecclesiis ac earum parochiis et capellis diuturno usu et prescriptione longeua omnem sibi rationem episcopalem acquisitam allegans, procuratori episcopi super predictis  ecclesiis atque rebus imponi silentium postulabat. At quod idem proposuit procurator quod cum eius intentio communi esset iure fundata, prescriptio temporis opposita ex aduerso eam non potuit impedire, cum per suorum depositiones testium probaretur Transaricum, Mattheum et Benedictum Spoletanos episcopos medio tempore in quibusdam predictis ecclesiis hospitium recepisse. Iis igitur et aliis que coram nobis fuere proposita per nos fideliter domino pape relatis, quia procurator ipse non probauit legitime Spoletanum episcopum supradictis rebus, ad que restitui petiit, spoliatum fuisse, de fratrum consilio super predictis, quoad possessorium,  abbatem absoluit, reseruata sibi nichilominus declaratione an petitorio actum fuerit super omnibus supradictis, nisi interim inter partes amicabilis posset compositio prouenire. Post hec uero cum partes iterum in nostra comparuissent presentia, et tam super depositionibus testium quam priuilegiis ac instrumentis fuisset fere per biennium disputatum, tandem partes uolentes parcere laboribus et expensis, nostro se precise commiserunt arbitrio, promittentes sub pena centum librarum Perusinarum nostro parere arbitrio in questione predicta. Nos autem utriusque partis uoluntate diligentius indagata, et intelligentes quo quelibet partium foret contenta, a uoluntate partium in nullo fere uel modico discordantes,  tale duximus arbitrium promulgandum. uidelicet quod episcopus Spoletanus in Sancti Petri de Azano, Sancti Petri de Flaminiano, Sancti Clementis de Matilia, Sancti Nicolai de Nera ecclesiis plenum ius episcopale et habeat et possideat, nec unquam sibi super hoc a monasterio Saxiuiui questio referatur, iuris patronatu in eisdem ecclesiis monasterio reseruato. Item precipimus quod monasterium Saxiuiui restituat episcopo Spoletano centum libras Lucane monete, in quibus idem episcopus propter suam contumaciam monasterio fuerat condemnatus. Omnes uero reliquas ecclesias enumeratas superius cum possessionibus et capellis suis, oblationibus, decimis, primitiis, mortuariis, uisitationibus, procurationibus, institutione clericorum  et correctione ipsorum, et aliis pertinentiis suis adiudicamus monasterio Saxiuiui, inhibentes episcopo Spoletano ne de cetero in predictis ecclesiis ac earum clericis et aliis pertinentiis suis ratione episcopalis iuris sibi audeat aliquid uindicare uel petere, sed pleno iure ad predictum pertineant monasterium in futurum. Actum Laterani in palatio domini pape, presentibus Nucerino et Colimbriensi episcopis et aliis quampluribus clericis, presentibus etiam Rainaldo uicedomino Spoletane Ecclesie et magistro P. Spoletano canonico, et consentientibus, anno ab Incarnatione Domini millesimo ducentesimo decimo tertio, pontificatus uero domini Innocentii pape III anno quinto decimo,  septimo decimo Kal. Ianuarii. Hoc autem omnibus notum fieri uolumus, nos ab utriusque ecclesie capitulo specialiter litteras recepisse se ratum habituros arbitrium siuo concordiam per nos factam.« Nulli, ergo, etc., confirmationis, etc., usque incursurum.

Datum Laterani X Kal. Februarii, pontificatus nostri anno decimo quinto.



CCXXI. MARIAE ILLUSTRI REGINAE ARAGONUM. De causa diuortii. 

 Nouit ille qui est testis in celo fidelis, cui omne cor patet, et nullum latet secretum, quod in  causa matrimonii que inter te ac carissimum in Christo filium nostrum Petrum illustrem regem Aragonum uirum tuum diutius noscitur agitata, uia recta semper incessimus, nec ad dexteram declinauimus uel sinistram. Quod, teste conscientia, in causis facimus uniuersis que ad nostrum perferuntur examen, cum illius uices, disponente ipso, exerceamus in terris qui iustus et iustitiam diligens, sine acceptione iudicat personarum, nec ignoremus legis diuine mandatum, quo habere pondus et pondus, mensuram et mensuram, quorum utrumque apud Deum est abominabile, prohibemur, et equa lance causas et merita pensare precipimur singulorum. Licet igitur inter alios mundi principes predictum regem, sicut opera ipsa declarans, amplexemur  specialis dilectionis affectu, et ad persone ipsius honorem et commodum aspiremus, ubi tamen ad iudicii peruenitur examen, in quo nec respicere pauperem nec potentis uultum honorare permittimur, nullam ei uel alii gratiam facere possumus aut debemus; et maxime ubi agitur de matrimonii sacramento, quod ante peccatum in paradiso a Domino institutum, preter propagationis humani generis fructum, illud ineffabile sacramentum, coniunctionis Christi uidelicet ad sanctam Ecclesiam, Dei ad fidelem animam, et ipsius uerbi ad humanam naturam, noscitur figurare, Apostolo attestante, qui de bono matrimonii agens, inquit: Ego autem dico, magnum in Christo et Ecclesia sacramentum . Dudum igitur cum idem rex matrimonium  contractum inter te ac ipsum proponeret se habere suspectum, pro eo quod tu ferebaris maritum alium habere superstitem, uidelicet nobilem uirum comitem Conuenarum, ac idem rex prius carnaliter mulierem quamdam cognouerat te ipsam consanguinitatis, ut dicebatur, linea contingentem, et super hoc conscientie ac saluti sue consuli postularet, causam bone memorie Pampilonensi episcopo et Petro de Castronouo et fratri Radulpho monachis Fontisfrigidi, qui duo tunc erant apostolice sedis legati, nos meniminus commississe. Coram quibus cum lis fuisset super duobus prefatis articulis per partium procuratores legitime contestata, nobili uiro Hugone de Turrerubea consanguineo  regis tunc matrimonium, ut dicitur, accusante, legatis eisdem iterim ab hac luce subtractis, et episcopo pro suis et Ecclesie sue negotiis apud sedem apostolicam occupato, causam ipsam uenerabilibus fratribus nostris Narbonensi archiepiscopo, tunc Cisterciensi abbati, et Uticensi apostolice sedis legatis, ac Regensi, tunc officio legationis fungenti, episcopis duximus committendam sub ea forma qua prefato Pampilonensi et suis coniudicibus fuerat ante commissa, nullo in posterioribus litteris addito uel mutato; ut uidelicet si appareret legitimus accusator, causam conuocatis partibus audientes, eam, si de partium uoluntate  procederet, fine canonico terminarent; alioquin gesta omnia fideliter conscribentes, ea nobis sub suarum testimonio transmitterent litterarum, prefigentes partibus terminum competentem quo per procuratores idoneos nostro se conspectui presentarent iustum, Deo auctore, iudicium recepture.

Te igitur ac eodem rege, sicut ex actis intelleximus, personaliter in ipsorum iudicum presentia constitutis, rex proposuit memoratus quod tu sibi de iure sociari non poteras federe maritali; tum quia carnaliter consanguineam tuam ante cognouerat, ex quo sequebatur te sibi forte affinitate coniunctam; tum quia dicto comiti Conuenarum adhuc superstiti fueras in Ecclesie facie matrimonialiter copulata; per quod constabat te cum ipso contrahere  nequiuisse, cum ab eodem comite separata per iudicium Ecclesie non fuisses. Tu uero ibidem fuisti absolute confessa quod reuera patre tuo uiuente ac procurante contraxeras cum comite memorato; sed adiecisti quod huiusmodi matrimonium de facto contractum fuerat, non de iure, cum idem comes tibi esset consanguinitate pariter et affinitate coniunctus, et insuper duas haberet uxores tempore quo tecum noscitur contraxisse: ad que probanda tibi dari terminum postulasti. Et licet fuerit ex regis parte responsum quod tue super hoc exceptiones recipi non debebant donec esses prefato comiti, cum quo te contraxisse confessa fueras, restituta, nec ipse exceptionibus tenebatur huiusmodi respondere, ad ultimum tamen ita fuit de partium uoluntate  prouisum, ut scilicet salua regi exceptione seu replicatione predicta, utriusque partis probationes super premissis articulis audirentur. Postmodum B. Aimerii, quem rex procuratorem in negotio constituerat memorato, de consensu regis tria se obtulit probaturum, scilicet matrimonium prius fuisse contractum inter te ac comitem Conuenarum, et matrimonium, si quod fuit inter eumdem comitem et G. filiam A. de Barca, fuisse iudicio Ecclesie separatum antequam te sibi rex idem matrimonialiter copulasset, et filiam comitis Bigorre uxorem quondam comitis antedicti fuisse predicto regi consanguinitate coniunctam. Et sic terminus fuit partibus assignatus, facta promissione hinc inde  quod alias dilationes non peterent ad proponendum aliud uel probandum. Cumque partes termino constituto in duorum iudicum predictorum presentia, tertio litteratorie suam excusante absentiam, conuenissent, tu proponens te infirmitate grauatam testes tuos medio tempore producere nequiuisse, dilationes alias postulasti: quas licet dictus procurator regis assereret tibi non esse ullatenus concedendas, pactionem factam de non petendis dilationibus allegando, ac super hoc fuisset diutius disputatum, tandem de consensu partium concessa fuit sub prefata conditione seu pactione dilatio et terminus assignatus: ad quem cum uenisset R. procurator tuus, ac rursus dilationes alias postularet, dicto procuratore regis eas tibi non debere  concedi omnimodis contendente, iudices ad Montempessulanum una cum ipsis procuratoribus accesserunt, ut ibi, te presente, negotium tractaretur: ubi cum super dandis uel non dandis dilationibus fuisset a partibus diutius litigatum, tandem dicto procuratore regis adhibente consensum, iudices sub conditione premissa dilationes alias concesserunt, locum et terminum partibus assignantes.

Porro partibus prefixo termino in iudicum presentia constitutis, te absente, tuo tamen procuratore presente, procurator regis de nouo proposuit quod dictus Conuenarum comes ipsum regem consanguinitatis linea contingebat, per hoc inter te ac ipsum probare aliam affinitatem intendens; super quo quanquam lis minime contestata fuisset, et conuenisset,  ut dictum est, inter partes quod aliquid de nouo proponere non deberent, iudices tamen testes, qui nequaquam iurauerant nisi super illis duntaxat articulis super quibus lis fuerat contestata, recipere presumpserunt. Super quo de ipsorum prudentia non possumus non minari, etsi procurator regis coram nobis multipliciter conatus fuerit demonstrare in hoc articulo legitime fuisse processum. Demum cum probationibus et allegationibus fuisset renuntiatum hinc inde, licet tu quod non opponeres appellationis obstaculum iuramento prestito promisisses, quia tamen facultas a nobis sententiam audiendi, si malles, in nostris tibi fuerat litteris reseruata, uti uolens beneficio earumdem, humiliter  postulasti ut ad nos causa remitteretur instructa, prefixo partibus termino competenti. Cuius petitione, sicut ius exigebat, admissa, dicti iudices acta omnia, prout a nobis in mandatis acceperant, ad nos sub sigillis suis fideliter transmiserunt. Cum ergo tu et dilectus filius magister Columbus procurator regis, uir utique litteratus, prouidus et fidelis, ac de sollicita diligentia et diligenti sollicitudine in eodem negotio habita merito commendandus, propter hoc ad nostram presentiam uenissetis, causam in consistorio publico solemniter examinauimus et attente. His igitur que a partibus prudenter, subtiliter ac fideliter tam super actis in presentia iudicum predictorum quam coram nobis fuere proposita diligenter auditis et subtili examinatione discussis,  quia nobis constitit euidenter quod comes Conuenarum predictus te in distantia tertii et quarti gradus consanguinitatis et affinitatis contingit, et idem comes prius in conspectu Ecclesie cum nobili muliere Beatrice contraxerat, a qua non est probatum ipsum Ecclesie fuisse iudicio separatum, cum super proposito affinitatis articulo nichil contra te legitime sit probatum, de communi fratrum nostrorum consilio te ab impetitione regis super iis que in iudicium fuere deducta sententialiter duximus absoluendam, te ex eo nequaquam ream esse periurii decernentes quod causam instructam ad nostram remitti presentiam postulasti, cum id, sicut est expressum superius, in nostris fuisset tibi litteris reseruatum. Nulli ergo omnino hominum liceat hanc paginam  nostre diffinitionis infringere uel eis, etc., usque contraire. Si quis autem, etc., usque incursurum.

Datum Laterani, XIu Kal. Februarii, pontificatus nostri anno decimo quinto.

In eumdem fere modum scriptum est carissimo in Christo filio nostro Petro illustri Aragonum regi. Nouit ille qui est testis in celo fidelis, etc., usque in nostris sibi fuisset litteris reseruatum. Monemus igitur serenitatem tuam, rogamus et obsecramus in Domino, celsitudini tue nichilominus ex animo consulentes quatenus non moleste sustinens nec admirans quod tibi non detulimus contra Deum, sed potius cogitans quod non tam tue curauimus uoluntati consulere quam saluti, ac ideo nostris acquiescens consiliis, que tibi semper utilia exstiterunt,  reginam eamdem in plenitudinem gratie regalis admissam benigne recipias et maritali affectione pertractes; presertim cum filium susceperis ex eadem, et sit mulier Deum timens, multa predita honestate. Unde pro certo speramus multa ex ipsius consortio, maxime si ad Deum respectum habens, ipsam sicut reginam honorifice ac decenter tractaueris, serenitati tue commoda prouentura; cum uir etiam infidelis per fidelem mulierem saluetur, Apostolo attestante. Alioquin nec tu uidereris a principio mote litis tuam, prout asserebas, uoluisse sanare conscientiam, sed potius sauciare; nec nos, quantumcunque tue deferre sublimitati uelimus, quod Deus coniunxit humana sustineremus presumptione seiungi. Denique noueris nos uenerabilibus fratribus  nostris Carcassonensi, Auenionensi, et Aurasicensi episcopis per nostras dedisse litteras in mandatis ut si nostrum super hoc, quod non credimus, neglexeris adimplere mandatum, ipsi te ad id per censuram ecclesiasticam sublato appellationis impedimento compellant.

Datum, ut supra.

In eumdem fere modum scriptum est super hoc eisdem. Nouit ille, etc., usque fuisset litteris reseruatum. Unde serenitatem regiam rogandam duximus et monendam, per apostolica scripta mandantes, celsitudini eius nichilominus ex animo consulentes, quatenus non moleste sustinens nec admirans quod ei non detulimus contra Deum, sed potius cogitans  quod non tam eius curauimus uoluntati consulere quam saluti, ac ideo nostris acquiescens consiliis, que sibi semper utilia exstiterunt, reginam eamdem in plenitudinem gratie regalis admissam benigne recipiat et maritali affectione pertractet; presertim cum filium susceperit ex eadem, et sit mulier Deum timens, multa predita honestate. Unde pro certo speramus multa ex ipsius consortio, maxime si ad Deum respectum habens ipsam sicut reginam honorifice ac decenter tractauerit, serenitati eius commoda prouentura; cum uir etiam infidelis per fidelem mulierem saluetur, Apostolo attestante. Alioquin nec ipse uideretur a principio mote litis suam, prout asserebat, uoluisse sanare conscientiam, sed potius sauciare; nec nos, quantumcunque ei  deferre uelimus, quod Deus coniunxit humana sustineremus presumptione seiungi. Ideoque fraternitati uestre per apostolica scripta mandamus quatenus si rex ipse nostrum super hoc, quod non credimus, neglexerit adimplere mandatum, uos ipsum ad id per censuram ecclesiasticam sublato appellationis obstaculo compellatis. Quod si non omnes, etc., duo uestrum, etc. uos denique, fratres episcopi, super uobis ipsis, etc.

Datum, ut supra.



CCXXII. LITTERAE AD DOMINUM PAPAM MISSAE PER PETRUM BERMUNDI DOMINUM DE ANDUSIA. De negotio comitis Tolosani. 

 Sanctissimo in Christo Patri et domino suo specialissimo Innocentio Dei gratia summo pontifici Petrus Bermundi filius Bernardi de Andusia, dominus de Salue, obedientissimus et deuotissimus miles eius, salutem et omnimode deuotionis affectum. Cum nos et progenitores nostri homines speciales simus sancte Ecclesie Romane, terramque nostram pro maiori parte teneamus ab ipsa, certum censum debentes, et semper fuerimus obedientes et deuoti eidem, firmiter credimus et speramus, omni scrupulo dubitationis amoto, quod sanctitas uestra uelit omnia iura nostra seruare illesa. Nouerit igitur paternitas uestra, Pater sanctissime, quod nos in uxorem habemus quamdam filiam comitis Tolosani, preter quam idem comes  legitimam prolem non habet. Unde terra dicti comitis ad nos melius quam heredem alium de iure noscitur pertinere. uestram itaque beatitudinem quanta possumus humilitate deposcimus quatenus Raimundum filium memorati comitis Tolosani ad preces uel potius ad fraudes alicuius supplicantis, imo supplicum Ecclesie postulantis pro ipso nullatenus instituatis heredem, si placet, nec eum, quod non sit, sicut legitimum babeatis. Nam, duranto matrimonio legitimo inter matrem uxoris nostre ac sepefatum comitem ex superinducta sibi attingente in tertio gradu eum ipse comes suscepit; scientes quod non tantummodo ius nostrum periret in institutione illius, uerum etiam illa eadem nouella plantatio  fidei orthodoxe, que per Dei gratiam et uestram prouidam sollicitudinem sollicitamque prouidentiam necnon et deuotionem fidelium, qui ad uindicandam iniuriam Christi de diuersis mundi climatibus arma sumpserunt in nostris partibus, uidelicet prouincia Narbonensi, pullulare incepit, suffocaretur penitus, et essent nouissima prioribus longe peiora. Quidquid autem uestra sanctitas super iis duxerit statuendum, nos sumus semper parati uestris et Ecclesie per omnia et in omnibus obtemperare mandatis. Preterea benignitatem uestram uolumus non latere quod Christianissimum uirum dominum Simonem comitem Montisfortis, tum obtentu gratie uestre, tum sue intuitu probitatis, et longe familiaritatis contractu cum ipso antequam ad  partes nostras ueniret, curauimus et curamus sincere diligere ac honorare in omnibus et habere ut uerum et charum amicum.

Datum Andusie, in uigilia beati Thome.



CCXXIII. uERCELLENSI EPISCOPO APOSTOLICAE SEDIS LEGATO, ET ARCHIDIACONO PERGAMENSI. Aduersus quemdam falsis litteris utentem. 

Coram dilecto filio nostro Angelo Sancti Adriani diacono cardinale, quem magistro B. procuratori prepositi et quorumdam canonicorum plebis de Bripio et Sal. clerico concessimus auditorem, idem proposuit procurator quod cum idem Sal. litteras  quasdam sub nomine nostro confectas tam ipsis quam quibusdam exsecutoribus pro assequendo eiusdem Ecclesie beneficio presentasset, idem prepositus et canonici litteras ipsas habentes de falsitate suspectas, eas ad nos per proprium nuntium destinarunt: quarum falsitate comperta, dilectis filiis archipresbytero de Nembro et coniudici suo dedimus in mandatis ut tam impetratorem quam eum qui fuerat usus eis punirent secundum constitutionis tenorem quam edidimus ad falsariorum malitiam confutandam  , qui mandatum nostrum fideliter exsequentes, dictum S. ab officio et beneficio perpetuo priuauerunt. Propter quod idem apostolicam sedem appellans, non exspectato termino qui fuerat ad prosequendam appellationem prefixus, ad abbatem  Sancti Celsi et eius coniudicem nostras litteras impetrauit: qui eiusdem prepositi legitimis exceptionibus non admissis, dictorum iudicum sententiam post appellationem ad nos legitime interpositam infirmarunt. Postmodum uero archipresbytero Pergamensi et eius coniudicibus dedimus in mandatis ut nonobstantibus litteris ad abbatem Sancti Celsi et eius coniudicem per S. memoratum obtentis, prefatam archipresbyteri de Nembro et coniudicis sui sententiam confirmare uel infirmare curarent, sicut de iure cognoscerent faciendum. Qui cause meritis plenius intellectis, eamdem sententiam confirmarunt; a quorum processu idem S. uel non appellauit omnino, uel appellationem suam non fuit infra tempus  legitimum prosecutus. Demum bone memorie Gerardus Albanensis electus apostolice sedis legatus, ad cuius presentiam partes accesserant, terminum prefixit eisdem, quo cum causa sufficienter instructa nostro se conspectui presentarent. Sed nuntio prepositi ab Ecclesie hostibus in itinere prepedito, dictus S. ad cancellarium Mediolanensem et eius coniudices litteras reportauit, qui pro eo iniquam post appellationem ad nos legitime interpositam sententiam protulerunt. Unde procurator idem humiliter supplicauit ut eorum sententiam irritam decernentes, quod per prefatum archipresbyterum de Nembro et eius coniudicem fuerat de clerico  memorato statutum faceremus firmiter obseruari. Dictus uero clericus ex aduerso respondit quod cum olim in prefata ecclesia, in qua idem a pueritia fuerat titulatus, quedam prebenda uacaret, idem ne alii conferretur ad audientiam nostram appellans, quemdam qui se dicebat ad sedem apostolicam accessurum rogauit ut super hoc sibi nostras litteras impetraret. Quod sibi litteras preceptorias et exsecutorias reportante, alteras ecclesie memorate capitulo, reliquas uero exsecutoribus presentauit: quibus ipsas habentibus de falsitate suspectas, idem clericus renuntiauit eisdem, nec earum occasione aliquid fuit actum.

Elapso uero quinquennio prepositus et capitulum eiusdem ecclesie ipsum Bononie commorantem liberaliter  in canonicum receperunt, ei partem beneficii assignantes. Sed quia postmodum ipsos traxit in causam super quadam pecunie summa quam soluere tenebantur eidem, ipsi commoti grauiter contra eum, prefatas litteras, quibus ipse renuntiauerat, ad nostram presentiam destinarunt: quas nos falsas esse censentes, dicto archipresbytero de Nembro et coniudici suo dedimus in mandatis ut impetratorem ipsarum et eum qui fuerat usus illis punirent secundum constitutionis memorate tenorem, qui eum officio beneficioque priuarunt. Cumque abbas Sancti Celsi et coniudex ipsius eorumdem sententiam decreuissent irritam et inanem, et archipresbyter Pergamensis et coniudex suus eamdem rursus sententiam confirmassent, tandem post  litteras ad prepositum Sancti Leonardi et coniudicem eius obtentas coram prefato Albanensi electo partes concorditer statuerunt ut certo termino nostro se conspectui presentarent. Sed cum prepositus nec ueniret nec mitteret responsalem diutius exspectatus, causam dicto cancellario Mediolanensi et eius coniudicibus duximus committendam, qui dictum clericum ab impetitione partis aduerse sententialiter absoluerunt. Unde clericus idem humiliter supplicauit ut prepositum et canonicos antedictos ab ipsius super hoc molestatione compescere dignaremur. Nos igitur iis et aliis que coram cardinale predicto fuere proposita plenius intellectis, quia nobis constitit euidenter quod prefatus S.  falsas litteras presentarat, et ita presentando fuerat usus illis, quarum falsitas adeo erat euidens et aperta quod etiam cuiusque simplicis indagatione poterat deprehendi, eumdem S. duximus in perpetuum beneficio ecclesie memorate priuandum; prepositum nichilominus, qui postquam iam dictas litteras credidit esse falsas, ipsum recepit in fratrem, a collatione beneficiorum eiusdem ecclesie suspendentes. Ideoque discretioni uestre per apostolica scripta mandamus quatenus quod a nobis sententialiter est statutum faciatis per censuram ecclesiasticam appellatione remota firmiter obseruari. Tu denique, frater episcope, super te ipso, etc.

 Datum Laterani, Xu Kal. Februarii, pontificatus nostri anno decimo quinto.



CCXXIu. ANDREAE ILLUSTRI REGI HUNGARIAE. Dantur ei inducie ad soluendum uotum. 

Oblatis nobis ex parte tua petitionibus, quantum cum Deo possumus grato concurrentes assensu, ad exsequendum uotum quo Domino promisisti te ad terre sancte subsidium profecturum serenitati tue triennium indulgemus; infra quod sic te studeas preparare ut ad magni regis obsequium tu, quasi rex magnus, magnifice proficiscens, dilationis incommodum subuentionis commoditate restaures, et sequenti doceas apparatu te non ad uoti dilationem  emissi sed subuentionem plenariam inducias postulasse. De principibus uero tuis non precessuris te in subsidium terre sancte nil ad presens prouidimus statuendum, cum adhuc nichil certi de ipsorum proposito teneamus; sed cum opportuno tempore fuerimus requisiti, necessarium consilium apponemus  . Inter uenerabiles autem fratres nostros Strigoniensem et Colocensem archiepiscopos concordia grata nobis existit, cum non solum inter eos, sed etiam quoslibet alios, sopiri uelimus contentiones et lites. Unde cum, disponente Domino, simus in sede iustitie constituti et omnibus in iustitia debitores, neutri eorum, si de iure suo uoluerint experiri, negare debemus quod postulat ordo iuris.

 Datum Laterani, III Non. Februarii, pontificatus nostri anno decimo quinto.



CCXXu. EIDEM. De negotio episcopi Bambergensis. 

Licet Bambergensis episcopus in multis offenderit, nos tamen interuentu precum tuarum rigorem iustitie temperantes, uenerabili fratri nostro Maguntinensi archiepiscopo, apostolice sedis legato nostris damus litteris in mandatis ut non procedat aduersus eumdem, sed inquisita super facto ipsius, de quo ei mandauimus, plenarie ueritate, quidquid inuenerit fideliter nobis scribere non postponat, ut circa  ipsum secundum quod expedierit procedamus: in quo tue non erimus deprecationis immemores; nisi forsitan ipse suis excessibus intercessoris affectum impediat, et effectum intercessionis excludat.

Datum Laterani, III Non. Februarii, pontificatus nostri anno decimo quinto.



CCXXuI. MAGUNTINENSI ARCHIEPISCOPO APOSTOLICAE SEDIS LEGATO. Ei dat certa mandata. 

Licet ad depositiones quorumdam episcoporum bono, sicut credimus, zelo processeris, quid tamen  super iis secundum iustitie regulam sentiamus per alia scripta nostra tibi directa percipere potuisti. Nuper autem per dilectum filium Othonem decanum de Onoltisbach, uirum prouidum et fidelem, litteras tue fraternitatis accepimus, et intelleximus inter alia quod super negotio Herbipolensis ecclesie suggessisti  . Que autem a nobis idem audierit, ipsius potueris fideli ratione doceri. Ceterum cum, disponente Domino, simus in sede iustitie constituti et omnibus in iustitia debitores, negare non debemus alicui quod postulat ordo iuris. Unde si forsan ille qui substitutus asseritur et qui dicitur destitutus de iure suo uoluerint experiri, prefigas eis terminum competentem quo per se uel responsales idoneos nostro se conspectui representent iustum,  dante Domino, recepturi iudicium

Datum Laterani, III Non. Februarii, pontificatus nostri anno decimo quinto.



CCXXuII. EPISCOPO ET DECANO ET CANTORI PARISIENSIBUS. De relaxando interdicto capelle regie. 

Ex litteris karissimi in Christo filii nostri Philippi illustris regis Francorum accepimus quod uenerabilis frater noster Aurelianensis episcopus in capellam regiam de Castro nouo supra Ligerim pro sue uoluntatis arbitrio interdicti sententiam promulgauit, licet nec tempore inclyte recordationis Ludouici patris eiusdem nec etiam suo fuerit ab aliquo attentatum, ut si forte capellani regalium  capellarum excederent, ipse capelle subiicerentur ecclesiastico interdicto, cum parochialia iura non habeant, et ministris ipsarum rex ipse de proprio faciat necessaria ministrari. Unde quod super hoc episcopus fecerat memoratus, per sedem apostolicam irritari petebat, et ei ne presumat de cetero talia inhiberi. Quocirca discretioni uestre per apostolica scripta mandamus quatenus auctoritate nostra sublato appellationis obstaculo predictam interdicti sententiam relaxetis; cum si forsan capellanus memorate capelle deliquerit, ut suum pena teneret auctorem, non locus in regis preiudicium, sed ille debuerit interdici. Quod si non omnes, etc., tu, frater episcope, cum eorum altero, etc. Tu denique,  frater episcope, super te ipso, etc.

Datum Laterani, Iu Kal. Februarii, pontificatus nostri anno decimo quinto.



CCXXuIII. SANCTI IOANNIS ANGELIACENSIS ET SANCTI FLORENTII SALMURIENSIS ABBATIBUS XANTONENSIS ET ANDEGAuENSIS DIeCESUM, ET MAGISTRO STEPHANO DECANO SANCTI HILARII PICTAuENSIS. uaria litis implicite capita decidit. 

 Ex litteris uenerabilis fratris nostri Pietauensis episcopi nos accepisse noscatis quod cum ipse Walterum canonicum Pictauensem ad personatum  ecclesie de Airaon tunc uacantis presentatum ab abbatissa Sancte Crucis de Pictaui, que se in eadem ius patronatus habere dicebat, admittere noluisset, eo quod idem W. existens Talamundensis decanus, canonicus Engolismensis et Pictauensis et Sancte Marie Maioris de Pictaui, et pensionibus beneficiatus quamplurimis, aliam habebat ecclesiam in diecesi Pictauensi, et abbatissa prefata infra tempus in Lateranensi concilio constitutum personam non curauerit idoneam presentare, ac presentando indignum, illa uice ius amiserit presentandi, de prudentum uirorum consilio Philippo pauperi clerico nullum aliud habenti ecclesiasticum beneficium, quem bone indolis esse suis litteris describebat et per se ac suos ualde utilem ecclesie memorate, ipsius ecclesie  contulit personatum. Walterus uero predictus ad Sancte Radegundis et Sancti Hilarii de Cella priores et magistrum Stephanum Gaschet canonicum Sancte Marie Maioris de Pictaui nostras litteras super eadem ecclesia impetrauit: quas procuratores episcopi in modum exceptionis proposuerunt in eorum presentia non ualere, pro eo quod impetrate fuerant tali falsitate suggesta et tali ueritate suppressa qua tacita uel expressa impetrari minime potuissent. Asseruerat enim in sua narratione W. quod dictam ecclesiam fuerat canonice assecutus, cum non esset institutus per episcopum, nec etiam presentatus propter causas predictas, et quia non erat talis persona cui deberet parochialis ecclesie  cura committi, cum non posset ad sacerdotium promoueri. ueritatem quoque dicebant eumdem suppressisse W. eo quod suppresso nomine decanatus, et de beneficiis quibus abundat non habita mentione, super minori beneficio litteras impetrauit, et quia si dixisset quod eidem nequiret Ecclesie in persona propria deseruire, qui alii quam habet residentiam non exhibet corporalem, a sede apostolica tale non potuisset obtinere mandatum. Preterea in tenore litterarum illarum de illis indulgentiis mentio non fiebat quibus episcopo concessimus memorato beneficiatos compellere clericos personaliter in suis Ecclesiis deseruire, et non compelli ad curam animarum admittere aliquos qui non possint in Ecclesiis continue residere. Contra iudices siquidem exceptiones  ad declinandum eorum iudicium fuere proposite a procuratoribus episcopi supradicti. Contra priorem Sancte Radegundis uidelicet, quod inimicus episcopi et persecutor existens, eodem tempore aduersus eumdem arduam causam super patrimonio suo et feodis habebat: qui mortalem reputabat episcopum inimicum, sicut in litteris ab eo ad dilectum filium Hug. archidiaconum Bituricensem transmissis apparet; et ob hoc potissime quod quidam de clericis suis ipsius auctoritate denuntiarunt ipsum priorem prioratum et prebendam obtinuisse per Simoniacam prauitatem. Magistrum quoque Stephanum Gaschet procuratores episcopi recusabant, eo quod in causa quadam ardua et famosa, in qua de furto et periurio et amissione feodi  secundum terre consuetudinem agebatur, B. auunculo suo prestando patrocinium assistebat contra ipsum episcopum et Ecclesiam Pictauensem; quia cum nondum esset exorcista, in causis episcopi, qui quasi columna est Ecclesie, tam inferior non deberet pro iudice residere; maxime cum indifferenter ad omne munus manus extendens, a laicis uili conductus salario consueuerit opponere se contra iustitiam ecclesiis, uiduis, orphanis et pupillis. Unde timebat episcopus ne corruptus muneribus a semita iustitie deuiaret; quia si Deum pro modico in miserabilibus personis offendit, pro multo non preteriret episcopum inoffensum, sui aduersarii concanonicus et amicus specialis existens.

Et quia suspecti et inimici iudices esse non debent,  cum procuratores predicti ad hec probanda non potuerint a prenominatis iudicibus arbitros obtinere, quos cum instantia postulabant, tam pro episcopo quam pro dicto Philippo ad sedem apostolicam appellarunt, episcopum, clericos suos, dignitatem episcopalem et totum episcopatum, nec non et prescriptam ecclesiam de Airaon sub nostra protectione ponentes. Unde ipsi iudices post appellationem interpositam et bis a procuratoribus episcopi, cum citabatur ad iudicium, innouatam, et post mandatum prioris de Partiniaco ueteri et suorum coniudicum delegatorum nostrorum mandantium primis iudicibus ut eidem supersederent negotio quousque per collationem litterarum de iudicum  priorum et posteriorum iurisdictione constaret, talem tulerunt sententiam in episcopum memoratum, quod nec suspendere posset, nec excommunicare subiectos, nec procurationes exigere ab eisdem; quam posteriores iudices propter causas predictas multorum usi consilio decreuerunt irritam et inanem, et primos iudices, eo quod processum impediebant ipsorum, et ea que attentauerant reuocare nolebant, licet ipsi parati essent que medio tempore fecerant retractare, excommunicationis sententie subiecerunt. Proponebatur etiam contra priorem sancte Radegundis predictum quod ipse odii fomite, non zelo iustitie, suos induxit coniudices ut in episcopum ferrent sententiam supradictam, subditis ne impenderent episcopo reuerentiam debitam  inhibentes. Ex quo grauis immineret iactura toti diecesi Pictauensi; quia tyranni, raptores, incendiarii, et alii pestilentes per Pictauiam debacchantes non possent cercitionis debite freno compesci, si restringerentur in tantum iurisdictionis episcopalis habene. Fuit etiam propositum coram nobis quod cum nominatus episcopus personaliter ad sedem apostolicam accessisset, nobis humiliter supplicauit ut Sancte Radegundis et Sancti Hilarii de Cella priores et abbatem Noui monasterii, qui nimia familiaritate coniuncti eum persequebantur iniuste, inhiberemus de cetero dari iudices contra ipsum: quod tunc ad preces ipsius episcopi, sicut eius nuntius proponebat, in cancellaria nostra fecimus inhiberi. Unde cum de hoc nulla fieret mentio,  dicebat litteras non ualere, nec aliquam iurisdictionem habere in ipso priores superius prenotatos.

Propter hec igitur et alia nuntius episcopi supplicauit ut ea que post appellationem ad nos legitime interpositam a primis iudicibus fuerant attentata faceremus in irritum reuocari. Ex aduerso W. litteras prioris Sancte Radegundis et coniudicum suorum exhibuit, qui dicebant quod dictus episcopus citatus legitime ab eisdem, licet per procuratorem quasdam exceptiones fori declinatorias opponeret, quas ratione preuia iidem iudices friuolas iudicarunt laborans tamen contumacia euidenti, noluit propositis respondere; sed post multarum citationum edicta prescriptam Ecclesiam Philippo de Calciata, lite pendente, conferre presumpsit, et cum prefati  episcopus et Philippus ad iudicium citarentur, ut tam super principali quam translatione rei litigiose in alium fieret quod deberet, episcopo per se uel responsalem idoneum minime comparente, Philippus die sibi statuta comparuit, et intentione ipsius W. proposita respondit in iure quod per episcopum Pictauensem auctoritate Lateranensis concilii fuerat eamdem Ecclesiam assecutus, et ad eius instantiam indulto ei termino super collatione illius Ecclesie plenius respondendi, nec uenit, nec curauit mittere responsalem. Unde iidem iudices malitiam episcopi attendentes, quia ipsorum iurisdictioni nimis contumaciter illudebat, ut ad standum iuri aliqua pena compellerent quem monitis et exspectationibus plurimis et multis edictis peremptoriis  inducere non ualebant, talem in eum sententiam protulerunt, ut interim nec procurationes posset exigere a subiectis, nec suspendere, nec excommunicare subiectos; subiectis eiusdem nichilominus inhibentes ne ipsi super iis aliquatenus obedirent, donec ipse plene satisfaceret de premissis. In Philippum autem pro sua contumacia interdicti sententiam promulgarunt: pro quo cum ad abbatem de Absia et suos collegas, commensales et ministeriales episcopi, sub forma sumpti quedam littere a nobis super eadem Ecclesia emanassent, primi iudices, quia in secundis litteris de prioribus ac de processu negotii et de episcopo actoris uel rei nomine mentio non fiebat, et quia per suggestionem  falsi fuerant impetrate, cum ipsarum data precederet diem quo ipse Philippus primo comparuit coram eis, abbati et collegis suis inhibuere predictis ne in eadem causa procederent donec plena fieret collatio litterarum. Ipsi uero scriptum authenticum exhibere nolentes, in tantam insaniam proruperunt quod sententiam in episcopum latam de facto, cum de iure non possent, irritam temere nuntiantes, in primos iudices excommunicationis sententiam fulminarunt.

Unde cum propter impedimenta huiusmodi primi iudices mandatum nostrum exsequi non ualerent, generaliter omnes illos qui eos super processu illius cause impedire presumerent excommunicationis uinculo subiecerunt, ad generalem synodum nichilominus  accedentes, ut premissis omnibus coram multis iurisperitis expositis, et innocentiam suam ostenderent, et tam episcopi quam illorum qui pro iudicibus se gerebant malitiam et sententiam quam in episcopum tulerant publicarent, uerum idem episcopus, W. de Sablolio prepositus, Hugo Leuini, magistri I. Gabart et Ar. de Mogon. et P. Acelini canonici Pictauenses et quidam alii sui complices in synodo clamorem et strepitum excitantes, litteras nostras multoties incipiente lectore, quoties Innocentius episcopus dicebatur, uocem eius tantis clamoribus confundebant quod aliorum audientia perturbata, mandatum apostolicum poterat uix audiri garcionibus et ministerialibus episcopi, qui cum gladiis et fustibus ad synodum uenerant, insultantibus  in eosdem, et paratis litteras apostolicas de manibus ipsorum eripere ac in eos manus iniicere uiolentas. Propter que iidem iudices episcopum pontificali officio suspendentes, W. et acclamatores alios excommunicationis uinculo innodarunt. Sed episcopus, suspensione contempta, ordines solemniter celebrauit, et exsequi sicut prius officium pontificale presumit. At Ioannes Lauini canonicus Pictauensis in litteras iudicum presentatas capitulo Pictauensi bis expuit impudenter, ac Marcus clericus de mandato Hugonis Leuini magistrum Stephanum Gaschet unum de iudicibus supradictis, cum non haberent ipsi iudices alium qui auderet litteras presentare, ab ecclesia uiolenter eiiciens, postmodum de equo proiecit in terram. Ad hec W. supradictus  adiecit quod tempore presentationis ipsius episcopus ei uel abbatisse nichil opposuit nisi quod in ecclesia de Airaon medietas patronatus spectabat ad ipsum. Dixit etiam quod prenominatus Philippus, cui, pendente lite, fuit ecclesia prescripta collata, insufficiens est ad curam animarum habendam, et parentes eiusdem ipsam ecclesiam et monasterium Sancte Crucis multis iniuriis et damnis affligunt. Super aliis autem exceptionibus tam contra ipsum quam contra iudices ab episcopo per litteras suas oppositas sic respondit, quod licet se minime iustificare presumat, nichil tamen ei obuiat de canonicis institutis quin ualeat ad sacerdotium promoueri; nec in confessione uel administratione  decanatus, nec quando diaconatus officio publice fungebatur in Ecclesia Pictauensi, aliquid obiecit eidem episcopus supradictus. Sed nec indulgentias prelibatas ipsi opponere posset, quibus per abusum faciendo contrarium tacite renuntiasse uidetur, multis clericis pluribus beneficiis abundantibus in parochialibus ecclesiis curam animarum committens, licet non deseruiant in eisdem, nostris indulgentiis in caris eius robur amittentibus firmitatis, et in illis rigorem seruantibus a quibus aliquid nititur extorquere. Contra priorem quoque Sancte Radegundis nullam causam habebat tempore quo predicta questio sub eius et suorum coniudicum erat examine uentilanda; sed paratus fingere causas, ut se cause subtraheret, aduersus ipsum dixit  habiturum se questionem et magistrum Stephanum Gaschet uilem esse personam et inimicum ipsius, cuius patrocinio et consilio contra suum archiepiscopum usus fuerat paulo ante: a quibus et tertio coniudice procuratores episcopi minime appellarunt, nec se promiserunt exceptiones propositas probaturos, et nullam fecerunt de eligendis arbitris mentionem. De suspensione quidem ipsius episcopi dixit grauem non imminere iacturam, cum ipse non intendat compescere sed confouere tyrannos, noxios releuans, et opprimens innocentes.  Addidit etiam quod cum episcopus fuerit ab officio pontificali suspensus, per parochiales ecclesie Pictauensis urbis sententia publicata, ipse diuina celebrare presumit in anime sue dispendium et ecclesiastice  discipline contemptum. Unde petebant ut iure abbatisse prefate, cum in nullo peccasse probetur, illeso seruato, predictam sententiam faceremus usque ad satisfactionem condignam firmiter obseruari, uiolatores ipsius et indulgentiarum nostrarum ac alios qui manus in iudicem temerarias iniecerunt, abbatem quoque de Absia et complices eius propter ea que in iudices presumpserunt tali pena plectentes quod alii per impunitatis fiduciam talia de cetero non attentent.

Auditis igitur et intellectis iis et aliis que fuere proposita coram nobis, prenominato Waltero propter solam multitudinem beneficiorum que noscitur obtinere super ipsa ecclesia de Araon silentium  duximus imponendum; iure monasterii Sancte Crucis predicti super representatione alterius, amoto Philippo, qui, lite pendente, sine presentatione patroni obtinuit eamdem ecclesiam minus iuste, illeso seruato. Episcopo uero, ut obseruet in aliis quod in dicto Waltero uoluit obseruare, interdicimus ne conferat parochialem ecclesiam alicui ecclesiasticum beneficium obtinenti, nisi illud uoluerit resignare; et si uobis constiterit ipsum fuisse prefatis indulgentiis nostris abusum, ipsarum beneficio priuetis eumdem. Abbatem quoque de Absia, priorem de Partiniaco ueteri, et cantorem Sancti Hilarii Pictauensis, qui sic contra prefatos iudices temere processerunt, ab officio suspendentes quousque per sedem apostolicam misericordiam ualeant  obtinere, Marcum clericum, si manus iniecit, ut dicitur in unum de iudicibus uiolenteas, et H. Leuini, si de mandato ipsius hoc exstitit attentatum, excommunicatos publice nuntietis, et faciatis ipsos ab omnibus arctius euitari donec passo iniuriam satisfecerint competenter et cum uestrarum testimonio litterarum nostro se conspectui representent. Super strepitu uero et clamore in synodo factis ut nostrarum litterarum lectio et processus impediretur iudicum predictorum, inquisita diligentius ueritate, si ex hoc in episcopo culpam agnoueritis, ipsum a collatione ordinum suspendatis, cum post sententiam iudicum predictorum ob hoc in ipsum prolatam ordines presumpserit celebrare, ut in quo deliquisse  dignoscitur, puniatur. Testes autem qui fuerint nominati, etc. Quod si non omnes, etc., duo uestrum, etc.

Datum Laterani, II Kal. Nouemb., pontificatus nostri anno decimo quinto.



CCXXIX. CAPITULO BEATI MARTINI TURONENSIS. De immunitate monasterii Bellimontis. 

Olim causam que inter uos ex parte una uenerabilem fratrem nostrum archiepiscopum Turonensem super iurisdictione in monasterio Bellimontis ex altera uertebatur ad nos ab examine dilectorum filiorum abbatis de Eleemosyna Carnotensis diecesis Aurelianensis decani et S. de Bero canonici  Carnotensis, delegatorum nostrorum per appellationem delatam, S. Cantori et H. maiori et O. de Graciaco archidiaconis Bituricensibus sub certa forma duximus committendam. Interim autem abbatissa de Bellomonte per suas nobis litteras intimante quod cum archiepiscopus supradictus sibi iurisdictionem indebitam in ipso monasterio usurparet, ac ipsa propter hoc ad sedem apostolicam appellasset, et archiepiscopus, eius appellatione contempta, in eam et communicantes eidem excommunicationis sententiam protulisset, iam dictis posterioribus iudicibus nostris dedimus litteris in mandatis ut ipsam abbatissam ad cautelam iuxta formam Ecclesie absoluentes, et iniungentes eidem  quod iniungendum de iure uideretur, eam super quibusdam in quibus asseruerat per dictum archiepiscopum se grauatam non paterentur per ipsum uel per alios indebite molestari, audituri postmodum et fine canonico decisuri si quis esset alius inter partes scrupulus questionis. Cuius auctoritate rescripti cum partes fuissent in eorum presentia constitute, abbatissa iuxta mandatum apostolicum absoluta, idem archiepiscopus eam et conuentum sui monasterii super iurisdictione quam in eodem se proponebat habere per easdem litteras reconuenit. Tandem post altercationes plurimas et diuersas archiepiscopus et capitulum Turonense ex una parte, abbatissa et conuentus Bellimontis ex altera, et uos, contra quos memoratus archiepiscopus coram eisdem  iudicibus proposuerat per alias litteras antedictas quod iurisdictionem impediebatis quam habebat in monasterio prenotato, ut litium circuitus uitaretur, adinuicem conuenistis ut sine omni cauillatione litis contestatio fieret super libellis hinc inde circa dicti monasterii iurisdictionem oblatis. Lite quidem coram eis legitime contestata, et testibus productis a partibus coram dilectis filiis magistro B. concanonico uestro, eorumdem auctoritate iudicum, ipsi iudices ad nos instructum negotium uolentibus partibus remiserunt.

Procuratoribus itaque partium in nostra presentia constitutis, et attestationibus quas iudicum sigillis inclusas recepimus publicatis. pro parte archiepiscopi  et capituli Turonensis fuit propositum coram nobis quod cum monasterium Bellimontis infra Turonensis archiepiscopatus limites concludatur, tam in eo quam in abbatissa iurisdictionem episcopalem habebat archiepiscopus memoratus, et ea tam ipse usus fuerat quam predecessores ipsius. Unde procuratores archiepiscopi et capituli proponebant quod cum esset sue partis intentio de iure communi fundata, et per depositiones testium probaretur quod electionem Math. abbatisse monasterii Bellimontis Turonensis archiepiscopus confirmasset, et munus benedictionis impendisset eidem, ipsamque obedientiam, reuerentiam et subiectionem manu posita super altare archiepiscopo impendisse, ac archiepiscopum consecrasse altare, nec non  publice predicasse in ecclesia Bellimontis, et alia etiam esse probata que ad iurisdictionem episcopalem spectare noscuntur, petebant in hoc iure ac sua possessione archiepiscopum conseruari, et nec per abbatissam uel moniales Bellimontis seu per uos turbetur ei hoc ius et usus iurisdictionis, sed uti libere permittatur. Ad hec ab W. et Mattheo abbatisse ac monialium Bellimontis et ecclesie uestre procuratoribus fuit ex aduerso responsum quod archiepiscopus et Ecclesia Turonensis nichil prelationis uel iurisdictionis in monasterio habebant eodem, et si quando aliquibus idem archiepiscopus fuit usus que iurisdictionis existere uiderentur, eis abutendo usus fuerat, et per iniuriam usurpando.  Propter quod querebamiui tam uos quam abbatissa et moniales prefate, cum ad ecclesiam uestram monasterium ipsum, sicut asserebatis, pleno iure spectaret, proponentes per depositiones uestrorum testium docuisse quod moniales ipsius monasterii obitum abbatisse uobis denuntiant, petentes licentiam eligendi, et canonicis auctoritate uestra presentibus, abbatisse celebratur electio, que a uobis postmodum confirmatur, et cantor incipiens Te Deum laudamus, personam installat electam, cui de mandato uestro promittunt obedientiam moniales, uobis presentantes eamdem que in capitulo iurat Ecclesie uestre obedientiam, subiectionem et reuerentiam Gallicis uerbis, promittens de se conquerentibus exhibere ius etiam coram uobis quoties  fuerit requisita, et a uobis curam recipit abbatie ac baculum pastoralem, chrisma, oleum et ignem nouum in pascha, quorum interdictum moniales obseruant et correctionem admittunt. Unde se asserentes de iis et aliis que ad iurisdictionem et usum iurisdictionis pertinent plene probasse, ab impetitione archiepiscopi et Eeclesie Turonensis absolui petebant. Hoc etiam in petitionem procuratores uestri specialiter deduxerunt, ut cum ecclesia uestra plena iurisdictione in eodem monasterio usa fuerit et utatur, archiepiscopus et capitulum Turonense possessionem eidem non turbent, sed ipsam ea pacifice uti permittant; presertim cum bone memorie Alexander papa predecessor noster eidem ius suum recognouerit in monasterio Bellimontis, quedam,  salua sedis apostolice auctoritate nec non ecclesie uestre canonica reuerentia et thesaurarii iustitia, ipsi monasterio indulgendo.

Nos igitur auditis iis et aliis que fuere proposita coram nobis, cum archiepiscopus et capitulum Turonense aduersus abbatissam et monasterium Bellimontis de suo iure docuerint, quoad possessorium iudicium, quo tantum actum est inter partes, abbatissam et conuentum monasterii prenotati de fratrum nostrorum consilio condemnantes, inhibemus eisdem ne impediant archiepiscopum Turonensem in eodem monasterio eis uti que iurisdictionis episcopalis existunt. Ceterum cum inter archiepiscopum et capitulum Turonense ex parte una et uos ex altera interdicto uti possidetis uel ad instar potius  illius interdicti actum sit in hac causa, quia plura capitula et magis ad rem facientia plenius et euidentius probauistis, uos in eo cognouimus potiores. Quapropter uos ab impetitionibus archiepiscopi et capituli Turonensis absoluentes, archiepiscopo et capitulo inhibemus ne turbent uobis possessionem in monasterio Bellimontis, sed iis que ad iurisdictionem spectare noscuntur uos in eodem libere uti permittant, questione proprietatis tam archiepiscopo et Ecclesie Turonensi contra ecclesiam uestram quam abbatisse ac conuentui Bellimontis contra archiepiscopum et capitulum Turonensis Ecclesie reseruata. Nulli ergo, etc., diffinitionis et inhibitionis, etc., usque incursurum.

 Datum Laterani, II Idi. Februarii, pontificatus nostri anno decimo quinto

In eumdem fere modum scriptum est super hoc archiepiscopo et capitulo Turonensi, uerbis competenter mutatis.

In eumdem fere modum scriptum est super hoc episcopo Aurelianensi et abbati de Curia Dei Aurelianensis diecesis, et decano Sancti Aniani Aurelianensis, uerbis competenter mutatis, usque reseruata. Quocirca discretioni uestre per apostolica scripta mandamus quatenus quod a nobis est sententialiter diffinitum faciatis per censuram ecclesiasticam sublato appellationis obstaculo inuiolabiliter obseruari. Quod si non omnes, etc., duo uestrum, etc. uos denique, frater archiepiscope ac fili abbas, super uobis  ipsis, etc.

Datum Laterani, Idibus Februarii, pontificatus nostri anno decimo quinto.



CCXXX. SENONENSI, ROTOMAGENSI, TURONENSI, ET BURDEGALENSI ARCHIEPISCOPIS, ET EORUM SUFFRAGANEIS. Scribitur pro monasterio uindocinensi. 

Licet apostolatus officium nos uniuersis generaliter constituat debitores, religiosis tamen personis, et locis presertim que ad sedem apostolicam nullo pertinent mediante, sollicitudinem tenemur et curam impendere specialem. Sane dilecti filii abbas et conuentus uindocinenses nostris auribus intimarunt quod cum possessiones, homines et ecclesias habeant  in diecesibus uestris, super quibus plerumque a multis indebite molestantur, uos molestatores eorum, prout ad uos pertinet, compescere non curatis, quinimo latas in eos interdicti et excommunicationis sententias nulla sibi satisfactione impensa relaxatis interdum in eorum preiudicium et grauamen: quod tanto molestius ferimus quanto ipsos nostre considerationis intuitu deberetis in sua iustitia benignius confouere. Ideoque fraternitati uestre per apostolica scripta precipiendo mandamus quatenus huiusmodi latas pro eis sententias absque congrua satisfactione relaxare nullatenus presumentes, de malefactoribus suis singuli per uestras dieceses, quoties ab ipsis uel eorum nuntiis fueritis requisiti, eisdem curetis iustitie plenitudinem exhibere; mandatum  nostrum taliter impleturi quod illud sibi sentiant profuisse, et nos super hoc prouidere aliter non cogamur. uos denique, fratres archiepiscopi et episcopi, super uobis ipsis, etc.

Datum Laterani, XuI Kal. Martii, pontificatus nostri anno decimo quinto.

In eumdem modum scriptum est Carnotensi, Aurelianensi, Cenomanensi, Andegauensi, Pictauensi, et Xantonensi episcopis.



CCXXXI. ABBATI MONASTERII SANCTAE MARIAE SILuAE MAIORIS, EIUSQUE FRATRIBUS TAM PRAESENTIBUS QUAM FUTURIS REGULAREM uITAM PROFESSIS IN PERPETUUM. De confirmatione priuilegiorum. 


Quoties a nobis petitur quod religioni et honestati conuenire dignoscitur, animo nos decet libenti concedere, et petentium desideriis congruum suffragium impertiri. Eapropter, dilecti in Domino filii, uestris iustis postulationibus clementer annuimus, et prefatum monasterium, in quo diuino mancipati estis obsequio, ad exemplar felicis recordationis Lucii et Celestini Romanorum pontificum predecessorum nostrorum, sub beati Petri et nostra protectione suscipimus et presentis scripti priuilegio communimus. In primis siquidem statuentes ut ordo monasticus, qui secundum Deum et beati Benedicti Regulam in eodem monasterio noscitur institutus, perpetuis ibidem temporibus inuiolabiliter obseruetur. Preterea  quascunque possessiones, quecunque bona idem monasterium impresentiarum iuste ac canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus et illibata permaneant: in quibus hec propriis duximus exprimenda uocabulis: Locum ipsum in quo prefatum monasterium situm est, cum omnibus pertinentiis suis; in eadem uilla, ecclesias Sancti Petri et Sancti Ioannis, grangias ad ipsum monasterium pertinentes, scilicet Malforat cum terra de Bunasse, grangiam de Daniaco et de Carenzac cum ecclesia de Narizan, grangiam de Fongrauosa et Sancti Nicolai de Genizaco et de Montfarto cum pertinentiis  earum. Decimas, molendina, colonos et homines, que specialiter ad monasterium uestrum spectant. Prioratus quoque de Senon, de Sancto Lupo, de Castelleto, de Auaron, de Cronhon, de Foncambalada, de Madiraco, de Lopiac, de Belabat, de Banhals, de Benaugias ueteri, de Guibon, de Aguliaco, de Ardeniaco, de Daruaco cum omnibus pertinentiis eorumdem prioratuum; ecclesias etiam de Spineto, de Camiac, de Sancto Leone, de Montiniaco, de Corbeliaco, de Sancto Sidonio, de Plazaco, de Sancto Germano de Campetez; prioratus quoque Sancti Andree de nomine Domini, de Podio Dodon. cum ecclesiis suis, Sancti Christophori et Sancti Seuerini, prioratum Sancti Martini et Sancti Saturnini de Benes, et Sancti uincentii de Porreto, et Sancti  Laurentii de Scaras, et Sancti Ioannis de Campanhas cum omnibus pertinentiis eorum. Quidquid habetis apud Broiam et Ialam domum de Artelea, de Montelauri, ecclesiam et decimam de uillanoua cum omnibus pertinentiis suis. In Xantonensi diecesi prioratum Sancti Nicolai de Roiano, furnum et terram contiguam burgo Sancti Petri, uillam de Castellars, sicut concluditur duabus uiis, cum grangia et agriculturis; terras, uineas et redditus quos habetis in insula que dicitur Oleron. Molendinum uobis in mari collatum a Ioanne Martin.; uineas uobis collatas ab Arnaldo uiuereuult, uineas de ualera, prioratus Sancte Marie de insula que est in Auerto, et de Praifornel cum possessionibus eorum. In uasatensi diecesi ecclesiam de Brana cum aliis  possessionibus uestris; prioratus Sancti Ioannis de Blaniaco et Sancti Petri de Castet cum ecclesia sua de Siurac; prioratus de Rius, de Sorraco, de Coriaco, de Fescals, de la Gardera, de uiaco, de Linguon cum omnibus pertinentiis eorum, et prioratum de Bellofonte. In Petragoricensi diecesi prioratus Sancti Martini, Campi Martini, et de Scaurniaco, et de Prisone, et Sancti Ulrici, et Sancti Nicolai de Gorson, de Lopehac, cum ecclesia sua de Murzac; prioratus Sancti Saturnini de Puteo cum ecclesiis suis Sancte Marie de Belpoiet et de Punacio; prioratum de Lauernhia cum ecclesiis suis Sancti Martini de Cumbis et de Croisa; prioratum Sancti Pastoris cum ecclesiis sibi pertinentibus, et prioratum  de Atenac et de Nausis cum omnibus pertinentiis eorum, et de Siuriaco cum pertinentiis suis. In Agennensi diecesi prioratum Sancti Antonini cum ecclesia Sancte Rufine, et de Runaut, et Maureliaco, et Sancte Marie de Culturis; prioratus Sancti Siluestri de Peno, Sancti Petri de Guntaldo, de Escassafort, cum ecclesiis et aliis pertinentiis suis; prioratus etiam de Manuforti, de Calesu, Sancti Caprasii de Sauarzac, Sancte Marie de Lafita, et de Caus Beosa cum ecclesia eius Sancti Andree, cum omnibus pertinentiis eorum. In Caturcensi diecesi monasterium monialium, scilicet Pomaredus, cum prioratibus, ecclesiis et aliis possessionibus suis; saluitatem de Blancafort. In Auxitanensi diecesi prioratum Gauarretus cum decima et censu totius uille, furnis  et aliis possessionibus suis; prioratus de Leucader, de Maluezi, de Gilo, de Perquer, de Boga, del mont de Caneux, de Seuguer. In regno Aragonum prioratus de Rosta, de Pintan, de Unocastello, de Exera, de Pradella, de Alcala, cum ecclesiis, decimis et aliis possessionibus suis. In Lincolniensi diecesi in Anglia prioratum de Borella cum pertinentiis suis. In Cameracensi diecesi, abbatiam Sancti Dionysii de Brocares cum ecclesiis, decimis, et aliis pertinentiis suis. In Suessionensi diecesi prioratus Sancti Leodegarii et Sancti Pauli de Nemore et Belleuallis. In Laudunensi diecesi prioratum Girei, et Sancte Probe, et de Lapion. In Remensi diecesi prioratum de Noueio cum pertinentiis suis. In Catalaunensi diecesi prioratum Chantici. In Senonensi  diecesi prioratum Neronis uille cum pertinentiis suis. In Aurelianensi diecesi prioratum de Semeio cum ecclesiis suis Sancti Ioannis de Eureis et Sancti Symphoriani de Camblois. Sane noualium uestrorum que propriis manibus aut sumptibus colitis, siue de nutrimentis animalium uestrorum nullus a uobis decimas exigere uel extorquere presumat. Liceat quoque uobis clericos uel laicos liberos et absolutos e seculo fugientes ad conuersionem recipere et eos absque contradictione aliqua retinere.

Cum autem generale interdictum terre fuerit, liceat uobis clausis ianuis, exclusis excommunicatis et interdictis, non pulsatis campanis, suppressa uoce, diuina officia celebrare. In parochialibus autem ecclesiis quas habetis liceat uobis sacerdotes eligere  et diecesano episcopo presentare: quibus, si idonei fuerint, episcopus animarum curam committat, ut ei de spiritualibus, uobis autem de temporalibus debeant respondere. Chrisma uero, oleum sanctum, consecrationes altarium seu basilicarum, ordinationes monachorum uel clericorum qui ad sacros fuerint ordines promouendi, a diecesano suscipietis episcopo; siquidem catholicus fuerit, et gratiam atque communionem apostolice sedis habuerit, et ea uobis gratis et absque prauitate aliqua uoluerit exhibere. Alioquin liceat uobis quemcunque malueritis catholicum adire antistitem, qui nostra fretus auctoritate, quod postulatur indulgeat. Ad hec, presenti decreto statuimus ut, obeunte te nunc ipsius  loci abbate uel tuorum quolibet successorum, nullus ibi qualibet subreptionis astutia seu uiolentia preponatur nisi quem fratres communi consensu uel fratrum maior pars consilii sanioris secundum Dei timorem et beati Benedicti Regulam prouiderint eligendum. Inhibemus quoque ne infra terminos parochiarum uestrarum ecclesiam uel oratorium sine assensu diecesani episcopi et uestro quisquam edificate presumat, saluis tamen priuilegiis apostolice sedis. Libertates preterea et immunitates a felicis recordationis Alexandro papa predecessore nostro, siue ab archiepiscopis, a ducibus Aquitanie, nec non et aliis illius terre baronibus monasterio et hominibus uestris pietatis et religionis consideratione indultas ratas habentes,  auctoritate apostolica confirmamus, statuentes ut sicut ab eisdem predecessoribus nostris statutum fuisse dignoscitur, nulla ecclesiastica secularisue persona habitatores uestros ad arma compellere uel indebitas exactiones ab eis extorquere presumat. Sepulturam preterea ipsius loci liberam esse decernimus, ut eorum deuotioni et extreme uoluntati qui se illic sepeliri deliberauerint, nisi forte excommunicati uel interdicti sint, nullus obsistat, salua tamen iustitia illarum ecclesiarum a quibus mortuorum corpora assumuntur. Decernimus ergo ut nulli omnino hominum fas sit prefatam Ecclesiam temere perturbare, aut eius possessiones, etc, usque profutura, salua sedis apostolice auctoritate et diecesani episcopi canonica iustitia. Si qua igitur  in futurum ecclesiastica secularisue persona hanc nostre constitutionis paginam sciens, etc., usque subiaceat ultioni. Cunctis autem eidem loco sua iura, etc., usque eterne pacis inueniant. Amen.

Datum Laterani, per manum Ioannis Sancte Marie in Cosmidin diaconi cardinalis, S. R. E. cancellarii, Kal. Decemb., indictione prima, Incarnationis Dominice anno 1212, pontificatus uero domini Innocentii pape III, anno quinto decimo.



CCXXXII. ABBATI ANIANENSI. De releuanda paupertate monasterii. .

Ex suscepte nobis imminet officio seruitutis ut cum ecclesiarum omnium curam Domino susceperimus  disponente, ad illarum grauamina releuanda specialiter intendamus que apostolico noscuntur amplius presidio indigere. Cum igitur, sicut accepimus, monasterium tuum adeo sit in temporalibus diminutum ut tibi et fratribus Domino seruientibus in eodem in uestitu et uictu de ipsius prouentibus prouidere non possis, auctoritate presentium liberam tibi concedimus facultatem ut sacristiam et ecclesias monasterii memorati, que a monachis seu clericis secularibus detinentur, ad manus tuas de consensu conuentus uel maioris et sanioris partis ipsius appellatione remota ualeas legitime reuocare; quatenus de ipsarum prouentibus prouideatur fratribus competenter, ut releuentur etiam onera debitorum.  Tu denique, fili abbas, super te ipso, etc.

Datum Laterani, Iu Kal. Februarii, pontificatus nostri anno quinto decimo.

Scriptum est super hoc abbati Sancti Willelmi, et priori et sacriste de Salue Lodouensis et Nemausensis diecesum, sic. Cum dilecto filio abbati Sancti Saluatoris Anianensis duxerimus concedendum ut sacristiam et ecclesias monasterii sui, que a monachis seu etiam clericis secularibus detinentur, etc., usque reuocare, nec non ipsius monasterii possessiones et alia que a predecessoribus suis uel aliis illicite alienata inuenerit uel distracta, discretioni uestre per apostolica scripta mandamus quatenus, si qui super hoc contradictores apparuerint uel rebelles, uos ipsos, cum ab eo fueritis requisiti, ratione preuia per censuram  ecclesiasticam appellatione postposita compescatis. Quod si non omnes, etc., duo uestrum, etc. Tu denique, fili abbas, super te ipso, etc.

Datum III Idus Februarii, pontificatus nostri anno decimo quinto.



CCXXXIII. GANTUARIENSI ARCHIEPISCOPO S. R. E. CARDINALI ET  CePISCOPIS SUIS CUM IPSO PARITER EXSULANTIBUS. Eos consolatur in afflictione.

Omne gaudium existimare debetis cum in tentationes uarias incideritis, eorum exemplo qui gaudentes ibant a conspectu concilii, quoniam digni sunt habiti contumelias pro nomine Iesu pati. Beati namque sunt illi qui persecutionem propter iustitiam patiuntur; quoniam cum probati fuerint, accipient  coronam uite, quam repromisit Deus diligentibus se. Fidelis enim est Deus, qui suos fideles non patitur supra posse tentari, sed facit in tentatione prouentum. Nam quod facit flagellum grano et fornax auro, id efficit persecutio uiro iusto, qui ratione fidei, ex qua uiuit, similis est grano sinapis, quod quanto plus tunditur, tanto fortius inardescit, ut probatio sue fidei multo pretiosior fiat auro, quod per ignem non consumitur, sed probatur. uos ergo, fratres, non deficiatis in tribulationibus uestris, quas pro libertate ac iustitia Ecclesie toleratis; quoniam in seruis suis Dominus consolabitur, qui misericordiarum est pater et totius consolationis est Deus, in gaudio meti faciens quod in lacrymis seminatur. Ipse quidem post nubilum facit serenum, et post tempestatem  tranquillum. Ipse post lamentationem et fletum, gaudium et exsultationem inducit; qui lucem creauit post tenebras, et post uesperam fecit mane; quoniam ad uesperum demorabitur fletus, et ad matutinum letitia. Quod ille bene nouerat qui dicebat: Conuertisti planctum meum in gaudium mihi; precinxisti me letitia, ut cantet tibi gloria mea, et non compungar . O quante mercedis est apud Deum, quante laudis est apud homines, spiritualia temporalibus anteferre, ut temporalia spiritualibus postponantur! Exsilium sustinere pro patria, pro diuitiis paupertatem, iniuriam pro honore, pro quiete laborem! uerum attendite diligenter quid ille gloriosus martyr et pontifex uester pertulerit pro hac  causa, et intelligetis pro certo quod in uestro certamine ipsius est martyrium innouatum, imo ipsius agonis palma uobis est feliciter reseruata, qui ducem certaminis tanquam fortis athlete sequimini ad triumphum. Nisi enim huius cause is esset effectus, que utilitas in sanguine suo, qui gladiis effusus est impiorum? Non enim sub altari Dei frustra clamat anima interfecti propter uerbum Domini et propter testimonium quod habebat, uoce magna dicendo: Usquequo, Domine sanctus et uerus, non iudicas, et uindicas sanguinem meum de iis qui habitant super terram? et dictum est illi ut requiesceret modicum adhuc tempus, donec impleantur conserui  : quod ad uos sano potest intellectu referri, qui conserui eius existitis, seruitutem exsequendo diuinam, ut sponsam Christi a seruitute liberetis humana. Quia non sumus filii ancille, sed libere, qua libertate nos unigenitus Dei Filius liberauit.

Interrogate, queso, conscientiam ipsi uestram, nisi respondeat ipsa uobis quod tolerabilius est honorabilem persecutionem extra patriam sustinere quam in patria perpeti uilissimam seruitutem, longe profecto peiorem sub Pharaone in luto et latere sustinebat. Et nunc induratum est cor Pharaonis, nec dimittet Isreliticum populum nisi tandem in manu ualida, ut post sordes Aegypti sacrificet Domino in deserto. Confidite, fratres, quod idem Deus per alterum  Moysem liberabit populum suum de seruitute noui Pharaonis in manu forti; et cum fuerit mirabiliter liberatus, cantabit Domino gloriose quod equum et ascensorem proiecit in mare, qui Deum sibi non posuit adiutorem, sed in sua preualuit uanitate; qui gloriatur cum male fecerit, et in pessimis rebus exsultat; qui factus est sicut equus et mulus, in quibus nullus est intellectus; ita in reprobum sensum datus ut cor eius commutatum sit ab humano, eique cor fere sit datum, ut de ipsius conuersione pene penitus desperetur, nisi eum misericorditer et mirabiliter in uirum alium ille mutet qui uocat impios et non sunt et de lapidibus suscitat filios Abrahe; aut grauior illi uexatio tribuat intellectum, si forte oculos suos leuet in celum et sensus suus illi  reddatur et Altissimo benedicat. Nos sane, qui ex intimo cordis affectu passionibus uestris compatimur et doloribus condolemus, non cessamus extendere manus nostras et in uirga percutere donec uos liberet Dominus in mirabilibus suis: quod non in longinquum futurum esse credimus et speramus. Et licet cogitatum uestrum iactare debeatis in Deum et sollicitudinem uestram in illum proiicere qui non deserit sperantes in se nec de sua misericordia presumentes, ne tamen ipsum fortasse tentetis si cooperari negligatis eidem, satagite operari, quantum iuste ac honeste potestis, cum omni diligentia et cautela, nichil de contingentibus omittentes, ut ille uos et in presenti et in futuro remuneret pro cuius  gloria et honore graues et grandes suffertis iniurias et pressuras. Mittimus autem uobis litterarum rescriptum quas nuntiis nostris pro pace reformanda tribuimus presentibus interclusum.



CCXXXIu.



IOANNI ILLUSTRI REGI ANGLIAE, SPIRITUM CONSILII SANIORIS. De negotio archiepiscopi Cantuariensis.

 Auditis uerbis nuntiorum tuorum, qui ad nostram presentiam peruenerunt, etsi non illa nobis ex parte tua sufficienter obtulerint que sunt ad satisfactionem  sufficientia competentem super multis et magnis iniuriis et iacturis quas longo iam tempore intulisti Ecclesie Anglicane contra diuini nominis gloriam et apostolice sedis honorem, in periculum anime ac dispendium fame tue, adhuc tamen experiri uolentes utrum te reuocare possimus ab errore ad ueritatem, ecce tibi benedictionem et maledictionem proponimus, eius exemplo qui per Moysem famulum suum benedictiones et maledictiones proposuit filiis Isrel, ut eligas quam malueris, uel benedictionem, si satisfeceris, ad salutem, uel maledictionem, si contempseris, ad ruinam. Licet enim quasdam nobis litteras destinaueris, quibus asseruisti habiturum te ratum quidquid abbas de Belloloco et frater A. Marcel et alii quatuor nuntii  tui super negotio Cantuariensis Ecclesie agerent coram nobis, quia tamen ex iis nonnisi tres ad nostram peruenere presentiam, ii sine aliis nichil facere poterant secundum earumdem continentiam litterarum. Preterea non agitur tantum de negotio Cantuariensis Ecclesie, sed totius Ecclesie Anglicane, quam impie persequendo niteris ancillare: propter quod anathematis meruisti uinculo innodari. Ii uero tres nuntii nobis ad ultimum obtulerunt quod secundum illam formam satisfacere promittebas quam per dilectos filios Pandulphum subdiaconum et fratrem Durandum familiares nostros tibi curauimus destinare. uerum cum per te steterit quo minus secundum eamdem formam pax fuerit reformata, et postea peiora prioribus attentaueris, nos ad eam,  que pro maiori parte gratiam continebat, minime iam tenemur, cum ipsa gratia reddideris te indignum. Ut autem uincamus in bono malum et omnem tibi excusationis materiam auferamus, adhuc eam parati sumus seruare, si usque ad Kalendas Iunii proxime uenturas per iuramenta quatuor baronum tuorum iurantium  , te presente ac mandante, in animam tuam, et per patentes tuas litteras repromiseris quod eam fideliter et efficaciter adimplebis secundum expositiones et explanationes quas ad omnis dubitationis scrupulum remouendum duximus adhibendas, et infra eumdem terminum hoc totum significaueris per tuas patentes litteras uenerabili fratri nostro Stephano Cantuariensi archiepiscopo  et qui cum eo sunt episcopis suis. Alioquin eius exemplo qui populum suum de seruitute Pharaonis in manu ualida liberauit, Anglicanam Ecclesiam in forti brachio de seruitute tua studebimus liberare; predicentes nunc tibi ueraciter et constanter quod si pacem recipere, cum uales, non uis, cum uolueris non ualebis, eritque inutilis penitentia post ruinam; sicut per eorum exempla potes cognoscere qui diebus istis similia presumpserunt. Formam uero quam prefatis nuntiis nostris iniunximus presentibus tibi litteris mittimus interclusam.



PACIS ET RECONCILIATIONIS LEGES. 


 Expositiones autem et explanationes sunt iste. In primis itaque solemniter et absolute iurabis stare mandatis nostris coram legato uel delegato nostro super omnibus pro quibus a nobis excommunicatus existis, et ueram pacem ac plenam securitatem prestabis uenerabilibus fratribus Stephano Cantuariensi archiepiscopo, Willelmo Londoniensi, Eustachio Eliensi, Aegidio Herefordensi, Iocelino Bathoniensi, et Huberto Lincolniensi episcopis, ac dilectis filiis priori et monachis Cantuariensibus, Roberto quoque filio Walteri, et Eustachio de uesci, nec non ceteris clericis et laicis hoc negotium contingentibus, prestando simul coram eodem legato uel  delegato nostro publice iuramentum quod ipsos cum suis nec ledes nec ledi facies aut permittes in personis et rebus, eisque omnem indignationem dimittes, et in gratiam tuam eosdem recipies, ac bona fide tenebis, quodque prefatos archiepiscopum et episcopos non impedies nec permittes aut facies impediri quo minus ipsi libere suum exsequantur officium, et plena sue iurisdictionis auctoritate, prout debent, utantur; et super iis tam nobis quam ipsi archiepiscopo et singulis episcopis tuas patentes litteras exhibebis, faciens ab episcopis et comitibus ac baronibus tuis, quot et quos prefati archiepiscopus et episcopi postulauerint, iuramenta et patentes eorum litteras exhiberi quod ipsi bona fide studebunt ut hec pax et securitas firmiter obseruetur. Et  si forte , per te ipsum uel alios contraueneris, ipsi pro Ecclesia contra uiolatores securitatis et pacis mandatis apostolicis inherebunt, tuque perpetuo custodiam uacantium Ecclesiarum amittes. Quod si forte nequiueris eos ad hanc ultimam iuramenti partem inducere, uidelicet quod si per teipsum uel alios contraueneris, ipsi pro Ecclesia contra uiolatores securitatis et pacis mandatis apostolicis inherebunt, tu propter hoc nobis ac Romane Ecclesie per tuas patentes litteras obligabis omne ius patronatus quod habes in Ecclesiis Anglicanis. Omnes autem litteras que pro securitate predictorum sunt exhibende prefatis archiepiscopo et episcopis ante suum ingressum in Angliam destinabis.  Si uero tibi placuerit, sepefati archiepiscopus et episcopi prestabunt, saluo honore Dei et Ecclesie, iuratoriam et litteratoriam cautionem quod ipsi nec per se nec per alios contra personam uel coronam tuam aliquid attentabunt, te illis predictam securitatem et pacem illibatam seruante. De ablatis autem plenam restitutionem et de damnis recompensationem sufficientem omnibus impendes, tam clericis quam laicis uniuersis ad hoc negotium pertinentibus, non solum rerum, uerum etiam libertatum, eisque libertates redditas conseruabis, archiepiscopo quidem et episcopo Lincolniensi a tempore sue confirmationis   , aliis autem a tempore discordie inchoate.

Nec obstabit aliqua pactio uel promissio seu concessio quominus et damna recompensentur et restituantur ablata tam uiuorum quam etiam defunctorum. Nec de ablatis aliquid retinebis pretextu seruitii quod tibi debuerit impendi; sed postea tibi debita pro seruitio recompensatio tribuetur; statimque facies omnes quos detines clericos absolute dimitti ac restitui proprie libertati, et etiam laicos qui occasione huius negotii detinentur. Incontinenti quoque post aduentum illius qui te debebit absoluere facies de parte restitutionis ablatorum octo millia librarum legalium sterlingorum, pro persoluendis debitis et faciendis expensis, nuntiis predictorum  archiepiscopi et episcoporum ac monachorum Cantuariensium assignari sine impedimento quolibet per tuam potestatem ad eos libere deferenda, ut expediti reuertantur in Angliam honorifice reuocati, uidelicet Stephano Cantuariensi archiepiscopo duo millia et quingentas libras, Willelmo Londoniensi episcopo septingentas et quinquaginta libras, Eustachio Eliensi mille et quingentas libras  , Aegidio Herefordensi septingentas et quinquaginta libras, Iocelino Bathoniensi septingentas et quinquaginta libras. Huberto Lincolniensi septingentas et quinquaginta libras, priori et monachis Cantuariensibus mille libras. Sed protinus absque mora postquam pacem istam duxeris acceptandam resignari facies  archiepiscopo et episcopis, et clericis ac Ecclesiis uniuersis in manibus nuntiorum uel procuratorum ipsorum omnia immobilia  cum administratione libera eorumdem, et in pace dimitti Interdictum etiam uulgariter utlagatio nuncupatum, quod proponi fecisti contra personas ecclesiasticas, publice reuocabis, protestando per tuas patentes litteras archiepiscopo tribuendas id ad te de personis ecclesiasticis nullatenus pertinere, quodque illud de cetero contra personas ecclesiasticas non facies promulgari. Reuocabis preterea utlagationem laicorum ad hoc negotium pertinentium, et remittes hominia que post interdictum ab ecclesiarum hominibus recepisti preter regni consuetudinem et ecclesiasticam libertatem. Si uero super damnis uel  ablatis aut eorum quantitate uel estimatione questio fuerit de facto suborta, per legatum aut delegatum nostrum receptis probationibus publice terminetur. Et his omnibus rite peractis, relaxabitur sententia interdicti. Super ceteris autem capitulis si que fuerint dubitationes suborte, de quibus merito ualeat dubitari, nisi per legatum uel delegatum nostrum de partium fuerint uoluntate sopite, ad nostrum referantur arbitrium, ut quod super iis decreuerimus obseruetur. Remittimus igitur ad tuam regalem presentiam prefatum subdiaconum et familiarem nostrum Pandulphum, nobis et fratribus nostris merito sue probitatis acceptum, fideliter consulentes  ut his que tibi ex parte nostra suggesserit omni dubitatione postposita beneuolum impertiaris assensum.

Datum Laterani, III Kal. Martii, pontificatus nostri anno quinto decimo.



FORMA QUIDEM EST TALIS: DILECTIS FILIIS PANDULPHO SUBDIACONO ET FRATRI DURANDO FAMILIARIBUS NOSTRIS.

Illam gerimus de uestra discretione fiduciam ut secure uobis ardua negotia committamus, pro certo sperantes quod ea secundum Deum ad honorem et profectum apostolice sedis curabitis promouere. Quocirca discretioni uestre per apostolica scripta precipiendo mandamus quatenus proficiscentes in Angliam una cum uenerabili fratre nostro Wintoniensi  episcopo et dilecto filio priore Conuentrensi uel eorum altero, si forsan ambo interesse non possent, regis presentiam adeatis monentes et exhortantes eumdem efficaciter et prudenter ut Deo et Ecclesie satisfaciat secundum formam subscriptam inter nos et nuntios suos multimoda deliberatione prouisam. Ipse quidem cum suas patentes litteras uobis tradiderit, et uos nostras patentes litteras sibi tradatis secundum capitularis tenorem quod ei pridem direximus sub alphabeto distinctum, uobisque tradimus ad cautelam. Sed si rex maluerit ut nec ipse tradat huiusmodi litteras suas uobis, nec uos tradatis huiusmodi litteras nostras sibi, acquiescatis eidem; et sic cum predictis episcopo et priore uel eorum altero, recepto ab eo publice  iuramento quod super iis pro quibus de mandato nostro excommunicatus existit nostris mandatis absolute parebit, tu, fili subdiacone, beneficium ei absolutionis impendas, reconcilians eum ecclesiastice unitati; ac deinde recipientes ab eo tam pro uenerabili fratre nostro Cantuariensi archiepiscopo quam pro cepiscopis eius et monachis Cantuariensibus ac omnibus aliis ad hoc negotium pertinentibus plenam securitatem ac idoneam cautionem per honorabiles nuntios faciatis eos in Angliam reuocari; quibus idem rex omnem rancorem et indignationem remittat; ac recepto a prefato archiepiscopo iuramento quod a suis predecessoribus consueuit illius progenitoribus exhiberi, uniuersa ei  concedat et tradat et faciat ab eo pacifice possideri que ad ipsum pertinere noscuntur, ita quod super ablatorum restitutione ac recompensatione damnorum satisfactionem plenariam tam ipsi quam aliis uniuersis faciat exhiberi; et sic tu relaxes sententiam interdicti. Si uero circa horum aliquid de quo merito ualeat dubitari quidquam emerserit questionis, nostro reseruetur mandato; iniungendo super hoc ipsi regi ex debito prestiti iuramenti ne propter huiusmodi dubium relaxatio interdicti nimium differatur. Testes autem qui super eo fuerint nominati, si se gratia, odio uel timore subtraxerint quo minus perhibeant testimonium ueritati,  ad hoc per censuram ecclesiasticam appellatione remota compellas; quatenus inquisita et cognita ueritate, si quid super ablatorum restitutione uel recompensatione damnorum propter questionem subortam remanserit imperfectum, per apostolicum tandem mandatum consultius impleatur. Quod si forte prefatus rex infra mensem prescriptam formam non duxerit acceptandam, sed in sua maluerit duritia perdurare, uos ex tunc recedentes ab ipso, significetis ex parte nostra predictis archiepiscopo et episcopis ut negotium Ecclesie, prout melius poterunt, persequantur, uosque non differatis ulterius ad nostram presentiam remeare.



CCXXXu. CAPITULO MELPHIENSI Ut alium episcopum eligant. 


Aures habuit et non audiuit, nares et non odorauit, ille qui prefuit et obfuit Ecclesie Melphiensi, cum operum eius clamores, qui usque ad nos in longinquo insinuatione clamosa communis fere opinionis uallata testimonio peruenerunt, in proximo noluerit intelligere ut bene ageret, comparatus iumentis insipientibus, et similis illis effectus, et nostre commonitionis surdus auditor, inter uirtutum odorem et fetorem non discreuerit uitiorum. Acceperamus siquidem olim qualiter R. tunc Melfiensis episcopus, si episcopus, dici debet quem opera mercenarium  exibueruut, non pastorem, habitus fuerat de bone memorie Iacobi predecessoris sui morte suspectus, quid et qualiter post obitum illius proprio firmauerat iuramento, et contra id uenerat quod iurarat, quomodo tandem in sua fuerat electione processum, qualiter etiam illa quam in oculis populi ad publice infamie testimonium detinebat, in die consecrationis eius enixa, et libidinis testem produxerat, et quasi recentis ediderat incontinentie argumentum, et quomodo alius qui post eum uenerat et descenderat ex eodem, ante ipsum factus est presbyter, ante patrem ascendens filius ad altare. Nos autem erga ipsum tanta patientia sumus usi quod qui poteramus descendere ac  uidere utrum clamor qui ad nos de ipso ascenderat, opere compleretur, et respondente facto sermoni, uibrare ultionis gladium in eumdem, uirgam correctionis remisimus, rigorem iudicii suspendentes, et affectu ei patris spiritualis exhibito, ipsi caritatiue monitionis manna porreximus pregustandum. Et ne quid de contingentibus omittere uideremur, oblatum nobis infamie sue libellum sibi duximus transcribendum, audita suis oculis admouentes, ut ingressus conscientie sue iudicium, idem sibi testis et iudex existens, humiliatus et penitentiam sic apud se caderet quod resurgeret apud Deum. Ipse uero, tanquam aspis surda, que uocem non exaudit incantantium sapienter, usque adeo nostros proiecit  post sua terga sermones quod, sicut postmodum nostris fuit auribus intimatum, deposita pene penitus modestia pastorali, carnem et sanguinem sapiens, filium uoluptatis et sanguinis, et alias prorsus indignum et moribus onerosum, dignis et honorabilibus pretulit officio cantorie; sicque factus est post episcopum primus inter alios excellentia dignitatis qui meritis nouissimus existebat, et primi prerogatiua uirtutum facti sunt nouissimi beneficii qualitate. Nepotibus quoque suis uagientibus in cunabulis, licet ad plus uix ualentibus balbutire, nedum quod in ecclesia legerent uel cantarent, nisi forte legat balbutiens expedite, ac dulces choro concinentium resonet uagiens melodias, maiores prebendas tribuit et beneficia meliora; portantibus  aliis pondus diei et estus, et istis ubi non seminauerunt metentibus plena manu.

Hec autem licet se promiserit correcturum sub fidei sponsione, faciens tamen ad ulteriora processum, imo magis excessum, tam uos quam alios clericos prebendis et beneficiis pretermisso iuris ordine spoliauit, et contra Turonensis statuta concilii, quod sectionem inhibet prebendarum, diuidebat et diuisas conferebat prebendas, non secundum rationis iudicium, sed pro sue arbitrio uoluntatis. Sponsalia sane, nisi de soluenda sibi pecunia precederent sponsiones, contrahi prohibebat, ac factus in templo Domini uenditor columbarum, qui nummulariorum mensas euertere debuisset, opibus, non operibus, pensatis in subditis, in collatione  beneficiorum et aliorum que iuris spiritualis existunt, non quid exigeret meritum, sed quid munus suggereret attendebat, ut qui plus de temporalibus in stateris eius dolosis posset appendere, plus de spiritualibus reportaret; sicque ad Simonem Magum imitatione Simoniace prauitatis accessit quod a Simone Petro penitus uisus est discessisse. In iis autem et aliis que licet in publicum malitia sua prodiderit, nos tamen fastidio subticemus, in patientia supportauimus, illi locum uenie reseruantes, ut si forsan actus suos reformaret in bonum, sibi nostra clementia ignosceret, ne periret. Sed ipse gratia nostre benignitatis abusus, ut nos acrius prouocaret, Ottoni reprobo et maledicto, nec pulsatus precibus,  nec sufficienti metu commotus, Melfiensem subdidit ciuitatem; factusque proditione precursor, ciues quos reuocasse debuerat preuenit temere ad iurandum, imo potius deiurandum , traxit post se plurimos ad ruinam, et excommunicato predicto tanto principalius inter alios regni prelatos adhesit quanto plus aliis ab Ecclesie deuotione ac memorati regis fidelitate recessit  . Porro ut pena reuocaret a culpa quem  culpa traxit ad penam, et sentiret fulgura qui tonitrua non timebat, uenerabili fratri nostro Murano episcopo nostris dedimus litteris in preceptis ut ipsum ab officio pontificali suspendens, firmiter eidem iniungeret quod infra tres menses nostro se conspectui presentaret; alioquin ex tunc eum uinculo excommunicationis astringens, uobis ex parte nostra preciperet ut prouideretis Ecclesie uestre ac uobis personam idoneam canonice in pastorem. Cumque per supradictum Muranum episcopum nostra fuisset auctoritate suspensus, infra trium mensium spatium eidem indultum per nuntios institit et humiliter supplicauit ut terminum quo nostro se debebat presentare conspectui dignaremur usque ad octauas beati Martini proximo preteritas prorogare. Cui non  solum illas, sed etiam usque ad octauas Epiphanie, ad conuincendam eius malitiam, alias inducias duximus indulgendas.

Interim autem ipse iram sibi accumulans in die ire, nedum quod a premissis non destitit, sed etiam, sicut accepimus, tanquam fedus cum morte pepigerit, in profundum ueniens uitiorum, in contumaciam se maiorem erexit, et prioribus peiora commisit, medio tempore bona Ecclesie sibi commisse tam prodiga dispensatione dispergens, quod euentu secuto premisse petitionis interprete, ad dissipandum, non ad comparendum in nostra presentia, uisus est prorogationem termini non absque illusione sedis apostolice postulasse. Cum igitur idem mortuus per peccatum, et euidentia suorum actuum peruersorum  extra ciuitatem delatus, iamque delinquendi consuetudine compeditus in monumento iaceat fetidus, non adiiciens ut resurgat, ut excidatur ficus fatua, que nec uerba salutis enuntians, nec opera uirtutis exercens, non protulit fructus aut folia, sed terram sterilem reddidit sub occupatione nociua, dictum R. ab Ecclesia Melfiensi perpetuo duximus amouendum, ut nec etiam ut subiectus in ea remaneat cui sic preesse noluit ut prodesset, excommunicationis uinculo innodantes si quis ei de cetero presumpserit intendere ut pastori. Contractus preterea uenditionis, donationis, uel cuiuslibet alterius alienationis, quos in damnum celebrauit eiusdem Ecclesie, irritamus; et ut terra que sub umbra inutilis  arboris sterilis habebatur, per nouam plantationem ad fructificandum culturam recipiat congruentem, per apostolica scripta districte precipiendo mandamus quatenus in talem personam de prudentum uirorum consilio uota uestra per electionem canonicam conferatis per quam et preteriti temporis ualeat reparari iactura et futuri commoditas prouideri.

Datum Laterani, III Kal. Februarii, pontificatus nostri anno decimo quinto.



CCXXXuI. STEPHANO CANTUARIENSI ARCHIEPISCOPO S. R. E. CARDINALI, WILLELMO LONDONIENSI, EUSTACHIO ELIENSI, AIGIDIO HEREFORDENSI ET HUBERTO LINCOLNIENSI EPISCOPIS. Pacta iniqua denuntiat irrita. 


Ea que illicite presumuntur contra honestatem canonicam aut ecclesiasticam libertatem merito debent per auctoritatem apostolicam irritari, ne forte transeant presumptoribus in exemplum. Quocirca fraternitati uestre per apostolica scripta mandamus quatenus concessiones, pactiones, siue promissiones quas clerici seu religiosi uiri cuiuscunque professionis uel ordinis Ioanni regi Anglie super ablatis uel  extortis post interdictum fecerunt, quo minus ipsa restituantur ad plenum, denuntietis irritas et inanes. Auctores etiam, et procuratores illarum, nisi moniti satisfecerint, excommunicationis uinculo innodetis. Si qui uero predictorum noluerint ablata uel extorta repetere, detentores eorum nichilominus ipsa restituere compellatis, in terre sancte subsidium iuxta mandatum apostolicum reseruanda. Quod si non omnes, etc., tres aut duo uestrum appellatione remota, etc.

Datum, ut supra.



CCXXXuII. EISDEM. De negotio archiepiscopi Cantuariensis. 


 Nisi presumptorum temeritas puniretur, nimis insolesceret audacia malignorum: qui nolentes fas et nefas discernere, uitium pro uirtute ac uanitatem pro ueritate sequuntur. Nos igitur, quibus imminet ex apostolice seruitutis officio errata corrigere ac praua reducere in directa, per apostolica uobis scripta mandamus quatenus uiros ecclesiasticos qui Ioanni regi Anglie anathematis uinculo innodato ministerium, consilium, uel auxilium prestiterunt in iis que sunt contra iustitiam et libertatem ecclesiasticam attentata, illosque qui ab eodem rege post excommunicationem uel ab aliis excommunicatis scienter per collationem uel presentationem ecclesiastica beneficia sunt adepti, et similiter eos qui  ob causas excommunicati predictas, excommunicationis sue tempore beneficia ecclesiastica receperunt, necnon ecclesiasticos uiros qui scienter excommunicatis ecclesiastica beneficia contulere, similiter clericos et uiros religiosos qui publice communicauerunt prefato regi et aliis excommunicatis auctoritate apostolica nominatim in casibus non concessis, ab officiis et beneficiis ecclesiasticis suspendatis, donec se apostolico conspectui representent cum uestrarum testimonio litterarum plenam et meram continentium ueritatem; illis duntaxat exceptis qui per satisfactionem condignam ad mandatum Ecclesie redierunt. Quod si non omnes, etc.

Datum, ut supra.



CCXXXuIII. EISDEM. Super eodem. 


Sepe contingit ut dum hostilis malignitas se reperit coarctatam, pacem in dolo dissimulet, dolumque post pacem attentet, ut eos fraudibus circumueniat quibus non potuit uiribus preualere. uolentes itaque contra dolositates huiusmodi diligenti prouidere cautela, presentium uobis auctoritate concedimus quod si Ioannes rex Anglie uiolauerit pacem postquam inter ipsum et Ecclesiam Anglicanam prouisione fuerit apostolica reformata, nisi rex ipse legitime monitus satisfecerit competenter, consulto interim Romano pontifice, regem ipsum et regnum  eius in eum statum interdicti et excommunicationis in quo ante reformationem pacis fuerunt auctoritate apostolica reducatis. Quod si non omnes, etc.

Datum, ut supra.



CCXXXIX. EISDEM. Super eodem.

Quia nonnunquam malignorum peruersitas per successionem sanguinis a parentibus in filios deriuatur, sicut euidenter apparet ex eo quod olim rex Anglorum Henricus beatum Thomam Cantuariensem archiepiscopum iustitiam et libertatem ecclesiasticam defendentem longo fuit tempore persecutus, interemptum  tandem gladiis impiorum, et Ioannes rex Anglie natus eius propter eamdem causam uos ac dilectos filios monachos Cantuarienses cum multis aliis a multo iam tempore inique persequitur, cogens uos bonis omnibus spoliatos miserabiliter exsulare, nos ecclesiastice uobis scripta mandamus et districte precipimus quatenus si dictus rex uiolauerit pacem que inter ipsum et Ecclesiam Anglicanam prouisione fuerit apostolica reformata, uos aut quilibet alii nullum de heredibus suis ungere uel coronare presumatis in regem, saluo semper in omnibus apostolice sedis mandato.



CCXL. EPISCOPO MAGALONENSI. De erigendis nouis parochiis. 


Dilecti filii consules Montispessulani nobis humiliter supplicarunt ut cum sola ecclesia beati Firmini, que infra muros uille sue parochialis existit, multitudini populi non sufficiat sacramenta ecclesiastica ministrare, in quatuor aut quinque uille ipsius ecclesiis dari penitentias et sacramenta ecclesiastica faceremus. uolentes igitur in hac parte fraternitati tue deferre, per apostolica tibi scripta mandamus quatenus super hec taliter prouidere procures quod exinde non emergat periculum animarum.

Datum Laterani, uII Kal. Februarii, pontificatus nostri anno decimo quinto.



INNOCENTII III ROMANI PONTIFICIS REGESTORUM SIuE EPISTOLARUM LIBER DECIMUS SEXTUS. PONTIFICATUS ANNO XuI, CHRISTI 1213.



I. ZAMORENSI ET PORTUGALENSI EPISCOPIS, ET MAGISTRO FLORENTIO ARCHIDIACONO ZAMORENSI. De limitatione episcopatuum Egitan. et Colimbriensis. 


uenerabilis frater noster Colimbriensis episcopus in nostra proposuit presentia constitutus quod, cum olim Auriensi episcopo et suis coniudicibus nostris dederimus litteris in mandatis ut uniuersa in quorum possessionem per Cauriensem et Ciuitatensem episcopos uenerabilis frater noster Egitaniensis episcopus fuerat aduersus eumdem Colimbriensem inductus, uel eorum occasione auctoritate propria occuparat, ipsi Colimbriensi cum fructibus medii  temporis restitui facientes, supplerent si quid per ipsius Egitaniensis malitiam defuisse constaret exsecutioni sententie pro eodem contra Egitaniensem eumdem arbitrali examine super restitutione fructuum promulgate, ad limitationem episcopatuum quam cito possent sub omni diligentia processuri, predictus Auriensis et sui coniudices super restitutione facienda uices suas abbati de Sertia et suis consociis commiserunt, limitationem episcopatuum sibi specialiter reseruantes. Possessionibus itaque per eumdem abbatem et suos collegas Colimbriensi Ecclesie restitutis, iidem iudices dictum Egitaniensem, nisi fructus omnes medii temporis ad plenum restitueret infra terminum ad hoc ei prefixum,  excommunicationis uinculo innodarunt, contradictores censura simili percellentes. Transacto uero termino infra quem Egitaniensis episcopus eidem debuerat parere sententie, ipsius contumacia e[.....]gente prolata prius sub conditione sententia fuit, postmodum precise et simpliciter innouata. Partibus sane a delegatis nostris predictis interim conuocatis, procurator Colimbriensis Ecclesie et pars altera ad hoc ad ultimum conuenerunt ut idem Colimbriensis in possessione quam per memoratum abbatem et suos collegas fuerat assecutus, non obstante modo processus, uidelicet siue iuste siue iniuste processerint, tunc pacifice permaneret, si tamen ea restituta fuissent que secundum mandatum apostolicum restitui debuerant hinc inde;  subtractione uel suppletione nichilominus facienda, si fuisset aliquid quoad possessiones plus uel minus debito restitutum. Pro restitutione uero fructuum idem Egitaniensis obligauit ablantes, hoc tamen adhibito, quod si cautio illa insufficiens uideretur, secundum delegatorum ipsorum caueret arbitrium per pignoratitiam uel fideiussoriam cautionem. Prefixo quoque termino quo se partes eorumdem iudicum conspectui presentarent, propter discordiam que inter carissimos in Christo filios nostros Portugalensem et Legionensem reges excreuerat, idem Colimbriensis quod neque per se neque per procuratorem idoneum apud Auriam poterat proficisci per quemdam nuntium fere nudum iudicibus intimauit. Ipsi uero eumdem Colimbriensem in mille ac  sexcentis solidis monete Legionensis expensarum nomine condemnarunt, et alias procedentes minus legitime contra ipsum, episcopatus non sine Colimbriensis Ecclesie preiudicio post appellationem legitimam limitarunt.

Quapropter idem postulabat instanter processum iudicum eorumdem tam super expensis quam limitibus irritari. Nos autem considerantes utrique partium expedire ut non secundum rigorem iustitie, sed secundum equitatis prouidentiam in isto negotio procedatur, discretioni uestre per apostolica scripta precipiendo mandamus quatenus apud uos possessionibus sequestratis, Egitaniensem episcopum, ut Colimbriensi fructus iuxta formam alterius  nostri mandati restituat, uel de restitutione facienda sufficientem prestet et idoneam cautionem, monitione premissa, districtione qua conuenit, appellatione postposita, compellatis, et sic auditis, et intellectis que partes hinc inde duxerint proponenda, si uobis constiterit quod Auriensis episcopus et sui coniudices prouide dieceses predictorum episcopatuum limitarint, faciatis eas auctoritate nostra secundum illum modum manere perpetuo limitatas. Alioquin tam per testes, instrumenta, et famam quam antiquas diuisiones et quecunque alia adminicula, inquisita et cognita ueritate, plenius ipsos episcopatus, solum Deum habentes pre oculis, limitetis,  facientes quod decreueritis per censuram ecclesiasticam firmiter obseruari. Ceterum si prenominatus Colimbriensis de legitimo impedimento docuerit propter quod Aurisiensis episcopi et coniudicum eius conspectui se nequiuerit presentare, uos eum absoluatis a pena, qua propter contumaciam per illos exstitit condemnatus. Alioquin ipsum in legitimis et moderatis expensis, quas pars altera fecit in causa ex quo idem Colimbriensis cepit laborare contumacia, condemnetis. Prouiso prudenter ut Colimbriensem episcopum super possessionibus laicalibus quas in Coniliano et in eius terminis legitime acquisiuit non patiamini ab aliquo indebite molestari. Quod si non omnes, etc., duo uestrum, etc. uos denique, fratres episcopi, super uobis ipsis,  etc.

Datum Laterani, uI Kal. Martii, pontificatus nostri anno sexto decimo.



II. REGI ARMENIAE. Eum redarguit de quibusdam excessibus. 

Inuiti ac dolentes tibi negamus apostolice salutationis et benedictionis alloquium, cui benedictionem et salutem eternam in Domino affectamus. uerum id exposcit tuorum excessuum magnitudo; quia, cum deuotum ei deberes impendere famulatum qui te ad regni solium sublimauit, ad uindictam malefactorum, laudem uero bonorum, commissum tibi ab eo gladium exercendo, tu illum  conuersione damnabili conuertens in uiscera Ecclesie matris tue, nuper, ut ad presens alia taceamus que nobis sunt de tuis actibus sepius nuntiata, in Ecclesiam et populum Antiochenum tante immanitatis atrocitate uiolatis treugis et regia promissione posthabita deseuisti ut ad confusionem tuam non possit in memoriam non redire quod legitur: Unusquisque a suo proximo se custodiat, et non habeat fiduciam in quolibet fratre suo; quia omnis frater et proximum supplantabit, et studebit incedere fraudulenter . Sicut enim ex litteris uenerabilis fratris nostri patriarche Antiocheni et multorum aliorum nobis innotuit, cum treuge inter te ac Antiochenos prefatos per ipsius patriarche  studium facte fuissent et iuramento firmate, tuque promisse quod eas inuiolabiliter bona fide seruares usque ad terminum constitutum, super hoc litteras eidem patriarche bulla munitas regia destinasses, tandem oblitus quantam habere debeat regalis promissio firmitatem, quantumque sit indecens et nefarium huiusmodi pacis aut treugarum federa uiolare, in terram Antiochie Rupinum nepotem tuum cum non paruo exercitu transmisisti  , qui terram immunitam, utpote nichil hostile metuentem, ingressi, non solum ciuium, sed et ecclesiarum casalia, supergressi seuitiam paganorum, redegerunt in cinerem et fauillam, et flagitiis que recitare nec  libet nec expedit perpetratis, predam ualentem centum millia Byzantiorum et amplius abduxerunt. Prius etiam quedam que dictus patriarcha malum in bono uincere studens usque modo siluerat attentatas, quibus apostolicam sedem, imo eum qui Ecclesiarum omnium eam matrem constituit et magistram, non leuiter quidem nosceris offendisse. Cum enim uenerabilis frater noster patriarcha Hierosolymitanus apostolice sedis legatus quemdam, qui se patriarcham Antiochenum appellat  , de speciali mandato nostro duxerit, exigente iustitia, deponendum, et in omnes qui eidem tanquam patriarche intenderent excommunicationis sententiam promulgarit, tu nichilominus eum non sine apostolice sedis iniuria recepisti, eidem quasi patriarche temere intendendo.  Ad hec, electo Tharsensi sublato de medio, cum patriarcha sepedictus speraret ut iuxta promissionem tuam archiepiscopus institueretur ibidem, tu redditibus et casalibus ipsius Ecclesie militibus tuis sacrilega presumptione diuisis, et Latinis clericis expulsis penitus ab eadem, in ipsa Grecos quosdam intrudere presumpsisti.

Quoniam igitur hec sub dissimulatione transire nec uolumus nec debemus, quos apostolatus officium non solum Ecclesiis, uerum etiam fidelibus uniuersis constituit debitores, ne nobis negligentibus impietatem tuam tibi, prout ad nos pertinet, nuntiare, tu in tua moriaris iniquitate, quod absit! et sanguis tuus de nostris manibus a Domino requiratur, serenitatem tuam monemus, rogamus et exhortamur  in Domino, et sub diuini iudicii obtestatione tibi precipiendo mandamus quatenus predicto patriarche ac Ecclesiis suis taliter satisfacere studeas de premissis ut maiestatem diuinam, quam ea committendo tibi offensam procul dubio reddidisti, placatam tibi reddere ualeas eadem corrigendo, et nos te tanquam obedientie filium caritatis brachiis amplexantes, fauorem tibi teneamur apostolicum impertiri. Alioquin, cum Domino disponente in eo simus loco et officio constituti ut uindictam in nationibus et increpationes in populis facere teneamur, ac secundum Apostolum omnem inobedientiam prompti simus ulcisci, uenerabilibus fratribus nostris patriarche Hierosolymitano predicto et suffraganeis  eius ac episcopis Cypri nostris damus litteris in mandatis ut te, licet ex alia causa uinculo excommunicationis astrictum, ex hac quoque usque ac satisfactionem condignam appellatione postposita faciant excommunicationis sententie subiacere; nichilominus in prefatum nepotem tuum ac omnes principales fautores et consiliarios tuos consimilem sententiam proferentes, ac facientes eamdem  usque ad satisfactionem idoneam inuiolabiliter obseruari. Insuper karissimis in Christo filiis Hierosolymitano et Cypri regibus illustribus et baronibus eorumdem nec non dilectis filiis Templariis et Hospitalariis et peregrinis constitutis in prouincia Hierosolymitana, mandamus ut interim tibi nullum impendant consilium, auxilium, uel fauorem, quinimo te tanquam excommunicatum arctius euitantes, patriarche predicto ac Ecclesiis eius assistant ad suam iustitiam obtinendam, prefato patriarche Hierosolymitano mandantes ut ipsos ad id compellat per censuram ecclesiasticam, si necesse fuerit et uiderit expedire. Tu igitur sensus tuos colligens in te ipso, sicut uir prouidus, studeas precauere ne te in illum articulum necessitatis inducas  quod te sero peniteat apostolicis non obtemperasse monitis et mandatis.

Datum Laterani, XI Kalendas Martii, pontificatus nostri anno sexto decimo.



III. REMENSI ARCHIEPISCOPO ET SUFFRAGANEIS EIUS. De cercenda iurandi temeritate. (Laterani, II [

Etsi apostolatus officium nos uniuersis constituat debitores et erga omnes paternum affectum gerere teneamur, regnum tamen Francie prerogatiua  quadam diligimus caritatis, utpote quod pre ceteris mundi regnis apostolice sedi ac nobis obsequiosum semper exstitit et deuotum; ideoque ab eodem regno specialiter amouere cupimus scandala uniuersa  que contra illud diuine possent maiestatis oculos prouocare. Noueritis autem ad nostram audientiam peruenisse quod eiusdem regni homines quasi ex consuetudine generali, frequenter ex ira, et interdum animi leuitate  , quibusdam utuntur nefandis et horribilibus iuramentis; et cum ueritas doceat per seipsam non esse iurandum per terram, quia scabellum est pedum Dei  , ipsi non solum per diuinos pedes et manus iurare non metuunt, uerum etiam ipsius Christi et sanctorum eius secretiora membra lingua sacrilega perscrutantes, ea non formidant intonare iurando que nos scribendo sumus ueriti nominare. Cum igitur sacri canones in presumptores huiusmodi constituant  graues penas et episcopos  nichilominus, qui hec emendare negligunt, asserant acerrime arguendos, fraternitatem uestram monendam duximus attentius et hortandam, per apostolica uobis scripta precipiendo mandantes quatenus subditis uestris ut ab huiusmodi temeritate desistant curetis districtius inhibere, et inhibitionibus comminationes addendo, eorum presumptionem taliter corrigatis quod diuini  nominis zelus uos tangere uideatur, et eorum temeritas diuinam contra ipsos et regnum  prefatum non prouocet ultionem. uos denique, fratres archiepiscope  et episcopi, super uobis ipsis, etc.

Datum Laterani, II Idus Martii, pontificatus nostri anno decimo sexto.



Iu. EPISCOPO FLORENTINENSI, ET PRIORI CAMALDULENSI ET MAGISTRO B. PLEBANO CASTRI FLORENTINI. De electione prepositi Aretini. 

Cum olim nuntius dilectorum filiorum prepositi et canonicorum Aretinorum in nostra presentia constitutus sententiam quam super electione facta de  ipsos preposito in pastorem Ecclesie Aretine uenerabiles fratres nostri archiepiscopus Rauennas et episcopus Liuiensis delegati a nobis pro dicto preposito promulgarant postularet auctoritate sedis apostolice confirmari, magistro R. procuratore partis alterius, preter alia contra modum electionis ipsius et processum iudicum predictorum, obiecta, proponente ipsum prepositum in Ecclesiam Aretinam ingressum Simoniacum habuisse, ac tempore quo de ipso fuit electio celebrata, excommunicationis fuisse uinculo innodatum, et natalium pati defectum, quia nobis super iis non poterat fieri plena fides, uobis dedimus in mandatis ut tam super processu iudicum et electioni modo quam super obstaculis aliis que partes ducerent proponenda,  receptis probationibus eorumdem ipsas sub uestris sigillis fideliter nobis transmitteretis inclusas, prefigentes partibus terminum competentem quo nostro se conspectui presentarent sententiam recepture. Adiecimus etiam quod testes quos utraque pars super modo electionis, processu iudicum, et aliis que crimina non contingerent, ducerent nominandos, si se gratia odio uel timore subtraherent, per censuram ecclesiasticam, appellatione postposita, cogeretis ueritati testimonium perhibere. Partibus itaque in nostra presentia constitutis, narratione ac responsione aliisque partium confessionibus super processu iudicum et modo electionis auditis, cum uelletis, sicut ex litteris uestris accepimus, ad aliorum inquisitionem  procedere, a parte prepositi fuit obiectum se non teneri super aliis respondere, cum hec, sicut dicebat, coram primis iudicibus obiecta fuerint nec probata; presertim cum inducie date ad hec probanda fuissent, et super iis pars eadem protestata fuerit coram uobis quod absque sui preiudicio super articulis aliis responderet; et adiecit ei non debere obesse si nuntius eius cum aduersario litteras impetrauit, qui non ad hoc, sed tantum ad impetrandam confirmationem sententie, fuerat destinatus. Quibus pars aduersa respondit quod cum hec sub iudicibus memoratis in modum exceptionis dilatorie fuerint ad iudicium declinandum obiecta, quod etiam pars altera concedebat, contra personam nichilominus ipsius prepositi ad excludendum  eum a dignitate poterant peremptorie nunc opponi; presertim cum nuntius partis prepositi in litteris impetratis cum aduersario conuenisset, et primo uobis presentasset easdem, ac uos forma cogeret litterarum.

Addidit insuper quod pars prepositi contestando litem approbasse litteras et a dilatoriis exceptionibus recessisse liquido uidebatur: quod pars aduersa negabat, cum super aliis respondendo, ut dictum est, de iure suo circa exceptiones huiusmodi fuerit protestata, et, sicut dicebat, commissionis litteras approbare pro parte, ac pro parte poterat reprobare. Quia uero super iis diuersi uidebantur diuersa sentire, quid uobis sit faciendum postulastis per sedem apostolicam edoceri; querentes  nichilominus an defectus natalium et excommunicatio iudicari debeant ad crimina pertinere, cum de crimine non filii, sed patris, agatur in primo, et de pena criminis in secundo; ut sic instrui ualeatis utrum super iis nominandos testes secundum formam precedentium litterarum debeatis compellere perhibere testimonium ueritati. Quesiuistis etiam, si ad testimonium debeat archidiaconus supradictus admitti, cum per procuratorem agant idem et eius socii coram uobis. Nolentes igitur per tales inutiles et uanos anfractus decisionem cause in grauamen Ecclesie Arentine differri, per apostolica uobis scripta precipiendo mandamus quatenus, non obstantibus huiusmodi uanis et friuolis occasionibus, secundum formam uobis datam  procedatis in causa, testes in premissis articulis, illo de Simoniaco ingressu duntaxat excepto, ad perhibendum testimonium ueritati per censuram ecclesiasticam compellentes; cum etsi a criminibus forte descenderint, quoad istud negotium crimina non contingant. Archidiaconi uero testimonium, cum pro parte ipsius et sociorum eius non per eum, sed per procuratorem, agatur, et in causa Ecclesiarum suarum clerici etiam aduersus extraneos admittantur, cur in hac repelli debeat, nisi aliud rationabile obuiet, non uidemus. Tu denique, frater episcope, super teipso, etc.

Datum Laterani, II Idus Martii, pontificatus nostri anno sexto decimo.



u. ARCHIEPISCOPO BURDEGALENSI, ET EPISCOPO AGENNENSI, ET ABBATI CLARIACENSI AGENNENSIS DIeCESIS. Aduersus archiepiscopum Auxitanum. 


 Cum gemitus Ecclesie Auxitane gementis sub nocte cecitatis sui archiepiscopi et plorantis olim ad aures apostolicas ascendisset, a multis nobis multoties inculcatus, eumdem archiepiscopum monuimus diligenter ut cum ad pontificalis curam regiminis se deberet cognoscere minus aptum, suam et aliorum salutem lucris temporalibus anteponens, et compatiens Ecclesie memorate, que sub umbra eius grauiter in spiritualibus et temporalibus  erat lapsa, pontificalem curam spontaneus resignaret, uenerabilibus fratribus nostris archiepiscopo Narbonensi et bone memorie Uticensi episcopo apostolice sedis legatis nostris dantes litteris in mandatis ut ipsum ad id inducere procurarent. Sed idem archiepiscopus citatus pluries ab eisdem, non solum ad ipsos accedere non curauit, uerum etiam, sicut nobis innotuit per ipsius litteras Narbonensis, cum excommunicatus fuerit ab eisdem, diuina in anime sue periculum celebrare officia non desistit, preesse quidem desiderans, non prodesse; cum non modo subditum sibi populum iuxta pontificale officium non erudiat, quinimo detestabilis uite ac conuersationis exemplo inficiat et corrumpat, tot circumdatus flagitiis et opertus ut si etiam correctioni  uellet intendere subditorum et bona predicare opera que non agit, ipso uerba sua operibus impugnante, ad eum reuerteretur uacuus sermo eius, cum cuius uita despicitur, etiam predicatio contemnatur. Et ut de multis que obiiciuntur eidem aliqua exprimamus, hereticorum esse dicitur receptator et fautor, aleator et dilapidator notissimus, Simoniacus etiam et periurus, atque adeo deditus ad carnalium flagitia uoluptatum ut, sicut aqua effusus, incestuosa quoque commercia non euitet. Luget ergo non solum Ecclesia, uerum etiam tota diecesis, quinimo tota prouincia Auxitana; cum idem querens in ouibus solummodo lac et lanam,  nec curans gregem sibi creditum pascere, sed seipsum, infirma nequaquam consolidet, uel reducat abiecta, confracta non alliget, et perdita non requirat, sed cum austeritate imperans et potentia, factus sit illis odor mortis in mortem quibus se odorem uite in uitam debuerat exhibere. Propter quod capitulum ipsius Ecclesie nobis humiliter supplicauit ut eorum miserie miserentes, ad radicem huiusmodi sterilis imo pestifere arboris securim tandem apponere ac in eadem Ecclesia plantare arborem fructiferam dignaremur.

Licet autem idem archiepiscopus in nostra presentia constitutus nuntium destinauerit, qui quamdam inanem appellationem et aliquas friuolas excusationes proponere conaretur, ne tamen dicta  conqueratur Ecclesia quod usque ad raucedinem faucium clamans non fuerit exaudita et querens non inuenerit consolantem, et nos, quibus esse dictum credimus in propheta: Ecce constitui te super gentes et regna, ut euellas et dissipes, edifices atque plantes , officium nostrum negligere uideamur, eumdem archiepiscopum, cum super criminibus multis et grauibus sit publice infamatus, et habeatur nichilominus de graui dilapidatione suspectus, ab administratione spiritualium et temporalium duximus suspendendum, per apostolica scripta precipiendo mandantes quatenus, si legitimus accusator uel etiam denuntiator apparuerit contra eum, inquiratis super premissis et aliis que aduersus eumdem proponi contigerit sollicite ueritatem;  et si eum constiterit aliqua seu aliquid quod ad depositionem sufficiat commisisse, in eum depositionis sententiam, sublato appellationis obstaculo, proferatis, et faciatis Ecclesie supradicte per ipsius capituli electionem canonicam cum consilio uestro de persona idonea prouideri. Si uero infra mensem post denuntiationem uestram contra ipsum nec accusator nec denuntiator etiam apparuerit, cum frequentes clamores qui ad nos de ipsius actibus ascenderunt dissimulare nec debeamus ulterius nec uelimus, uos eidem purgationem canonicam cum quinta manu uicinorum episcoporum, qui eius uitam et conuersationem nouerint, indicatis; eumdem, nisi secundum formam predictam infra unius  mensis spatium se purgauerit, a iam dicta Ecclesia penitus amouentes, et de persona idonea prouideri facientes eidem iuxta formam superius comprehensam. Taliter autem mandatum apostolicum exsequamini quod zelus domus Dei uos comedere comprobetur. Quod si non omnes, etc., duo uestrum, etc. uos denique, fratres archiepiscope et episcope, super uobis, etc.

Datum Laterani, XII Kal. Iunii, pontificatus nostri anno sexto decimo.



uI. UNIuERSIS ABBATIBUS ET PRIORIBUS CLUNIACENSIS ORDINIS AD GENERALE CAPITULUM CONuENIENTIBUS. Hortatur eos ad meliorem frugem. 


 Si diligenti meditatione pensabitis qualiter uita monastica sub primis ordinis Patribus pullulauit, et palmites longe lateque producens, ad mortifera circumquaque uenena pellenda flores bonorum operum protulit et boni nominis effudit odores, peruigili cura studebitis eorum inherere uestigiis, per quos in deserto mundi huius plantata est et fructificauit in pluribus uitis monastice honestatis. Ii nimirum monastica frugalitate contenti, et optimum ponentes in paupertate principium, assecuti  sunt in Domino totius sufficientie complementum, ecclesiarum prelatis accepti, ante reges et presides uita et merito gloriosi. Nunc autem, quod merentes dicimus, etsi non a cunctis in omnibus, a plerisque tamen ex uobis in pluribus dicitur declinatum in tantum quod contra uestri ordinis regulam manu nimis auida colligentes ubi forsitan non sparsistis, dum loculos proprios replere nitimini, bona Ecclesiarum, que uestro committuntur regimini, uacuatis, sic ambitioni uacantes quod in locis quibus preestis, terrene paupertatis opes queritis, non opem impenditis consilii salutaris  . Ecce inter alia loca uestra presidentium culpa depressa, prioratus de Charitate, qui olim in spiritualibus florens, in temporalibus abundabat, tanta corruptela  marcescit et tam arida deprimitur paupertate quod nisi aliorum releuetur auxilio, uix adiicere poterit ut resurgat. Alias etiam, sicut accepimus, tam in uobis quam aliis cure uestre commissis adeo perniciosi facti estis exemplo quod antiquis Patribus loco tantum et habitu, non prerogatiua uirtutum, uidemini successisse, sed eo plures contagio corruptionis inficitis quo pluribus illi quorum loca tenetis correctionis exempla uite magisterio exhibebant. Ne uero indigne illorum priuilegiis gaudeatis quorum non seruatis in moribus disciplinam, per apostolica uobis scripta mandamus quatenus incipientes facere quod possitis liberius edocere, in uobis et subditis hec et iis similia corrigatis,  tantoque plus luceant opera uestra bona coram hominibus ut glorificent Patrem uestrum qui est in celis quanto magis mala preterita facti euidentia publicauit, et ubi maior ruina precessit, ibi maioris reparationis sollicitudo sequatur, et damnum quod diuulgata malitia intulit, manifeste bonitatis suffragio restauretur. Quia uero integrum consueuit esse iudicium quod plurimorum sententiis confirmatur, et que profectum communem respiciunt, tractari solent melius in communi, annuatim interesse capitulo generali omni occasione postposita studeatis, que ibidem secundum Deum et beati Benedicti regulam fuerint instituta firmiter seruaturi, et tam  in iis quam in aliis dilecto filio abbati Cluniacensi tanquam deuoti filii patri et membra conuenientia capiti obedientiam et reuerentiam debitam impendentes, circa reformationem prioratus de Charitate manum auxilii et consilii apponatis, tantaque in premissis diligentia uigiletis quod nec in uobis per culpam nec in subiectis per negligentiam offendentes, corrigatis in posterum quod in preterito commisistis. uos denique, filii abbates, super uobis ipsis, etc.

Datum Laterani, Idibus Martii, pontificatus nostri anno sexto decimo.



uII. PATRIARCHAE HIEROSOLYMITANO APOSTOLICAE SEDIS LEGATO. De causa regis Armenie.

 Sollicitudinem tuam in Domino commendamus, eo quod circa terre sancte profectum adeo sollicitus et studiosus existis ut ei tam in spiritualibus quam temporalibus te pro uiribus exhibeas fructuosum. Accepimus sane per litteras tuas quod, postquam uenerabilis frater noster episcopus Sidoniensis iter arripuit ad sedem apostolicam ueniendi, tu a rege illustri Armenie multa plenas humilitate uerborum litteras recepisti, quibus significabat se pro reuerentia nostra ad consilium et precum tuarum instantiam pacem cum Templariis reformasse, querelis eorum satisfaciens competenter  ; et quoniam per excommunicationis sententiam diu fuerat ab Ecclesia separatus, unde se plurimum contristari dicebat, absolutionis beneficium humiliter postulabat,  supplicans nichilominus et instanter ut, sicut a nobis receperas in mandatis, comitem Tripolitanum ad faciendum sub examine tuo nepoti suo iustitiam de Antiochia et principatu eius ecclesiastica, si opus esset, districtione compelleres, cum idem nepos ipsius super iis paratus existeret sub tuo iudicio litigare. uerum cum predictum comitem conuenisses ut pro tantis malis tantisque periculis euitandis in iam dicta controuersia iuxta mandatum et dispositionem nostram ad iustitiam se offerret, respondit se Antiochiam ab imperatore Constantinopolitano tenere, nec sibi uideri tutum aut iustum ut de ipsa conuentus in alterius quam eiusdem domini sui iudicio responderet. Addidit etiam ipsum  imperatorem hanc a nobis indulgentiam impetrasse ut deinceps comitem non cogeremus eumdem de Antiochia sub ecclesiastico iudice litigare. Quid autem super iis tibi esset agendum, certificari responso sedis apostolice postulasti  . Ad que sic duximus respondendum, quod cum memoratum regem Armenie propter grauissimam offensam quam Deo et Ecclesie Antiochene asseritur intulisse mandauerimus uinculo excommunicationis astringi donec satisfaceret competenter, tu, si ante huius mandati susceptionem ex alia causa ligatus non fuerit, quoad illam qua modo tenetur secundum formam Ecclesie beneficium ei absolutionis impendas, iniungens  eidem quod de iure fuerit iniungendum  . Super eo uero quod a comite Tripolitano super Antiochia et principatu eius petit sibi pro nepote suo iustitiam exhiberi, per graue delictum quod commisit ibidem, reddidit se ad presens indignum, ut ad tempus ei auxilium Ecclesie denegetur qui contra eam ad atrocem iniuriam manus presumptuosas extendit. Illud autem quod prefatus comes Tripolitanus nos imperatori Constantinopolitano asserit indulsisse, non dubites penitus esse falsum; et quod dicit se non teneri de Antiochia et principatu eius ecclesiasticum subire iudicium, reputes omnino friuolum et inane.



uIII. EPISCOPO LICIENSI, ET PRIORI SANCTAE MARIAE ROCCAE MATURAE HYDRUNTINENSIS. De quodam monacho recipiendo. 


Cum abbati Neritonensi nostris dederimus litteris in mandatis ut A. monachum suum reciperet salua ordinis disciplina, idem mandatum nostrum et monitiones uenerabilis fratris nostri Castrensis episcopi et aliorum quos monitores deputaueramus eidem preteriens aure surda, id efficere non curauit. Preterea utens pontificalibus indumentis, officium quoque pontificis non metuit usurpare, confirmando pueros, crucem in populo faciendo solemnem, subditos sibi benedicendo abbates et minores etiam ordines conferendo, asserens super his se nuper a nobis priuilegium impetrasse, sicut dilectus filius  Neritonensis archidiaconus, per quem de iis inquiri mandamus, per suas nobis litteras plenius intimauit. Ideoque discretioni uestre per apostolica scripta mandauimus quatenus ipsum ut monachum salua ordinis disciplina recipiat antedictum per censuram ecclesiasticam appellatione postposita compellentes, auctoritate nostra iniungatis eidem ut usque ad duos menses nostro se conspectui representet, qua ratione predicta exerceat ostensurus. Quod si forte infra predictum terminum ad nostram uenire presentiam non curarit, uos ipsum ex tunc ad id per suspensionis sententiam sublato appellationis obstaculo compellatis. Tu denique, frater episcope, super te ipso, etc.

 Datum Laterani, XI Kal. Aprilis, pontificatus nostri anno sexto decimo.



IX. CAPITULO SUESSIONENSI. De redemptione decimarum. 

Presidium fauoris apostolici petitiones ille merentur, per quas ius non leditur alicuius et alteri subuenitur. Postulastis sane uobis a sede apostolica indulgeri licentiam redimendi decimas que infra metas parochiarum uestrarum in feudum a laicis detinentur. Nos autem uolentes super hoc ecclesiis, quibus huiusmodi debentur decime prouidere, preferri  eas uolumus in redemptione talium decimarum: quod si nolint, uel forte non possint, redimendi eas ad opus illarum ecclesiarum uobis concedimus facultatem; prouiso nichilominus ut consueta seruitia ad que laici pro decimis illis ecclesiis tenebantur, etiam post contractum talis uenditionis impendant, cum ad eos pretium perueniat earumdem, nisi forte tam modico pretio uelint esse contenti quod ob hoc ecclesie ab exactione seruitiorum illorum, tanquam pro redemptione maioris incommodi, commode ualeant abstinere. Nulli ergo, etc., concessionis, etc., usque incursurum.

Datum Laterani, XII Kalendas Aprilis, pontificatus nostri anno sexto decimo.



X. LUNDENSI ARCHIEPISCOPO APOSTOLICAE SEDIS LEGATO. Aduersus quemdam falsum legatum. 


Per tuas nobis litteras intimasti te quemdam falsarium in uinculis detinere, qui sedis apostolice mentiens se legatum, nomine ac officio episcopi usurpatis, in multis pontificale presumpsit officium exercere. Super quo tibi rescribi desideras nostre beneplacitum uoluntatis. Nos igitur sollicitudinem tuam in Domino commendantes, fraternitati tue per apostolica scripta mandamus quatenus, quidquid factum est taliter ab eodem denuntians habendum penitus pro infecto, ipsum, sicut charam habes gratiam diuinam et nostram, perpetuo carceri facias mancipari, pane doloris et aqua angustie sustentandum   . De aliis uero qui, sicut asseris, suspecti habentur de crimine falsitatis, diligenter inquiras, et quos inueneris esse tales, punias appellatione remota secundum constitutionem a nobis editam ad falsariorum malitiam confutandam. Tu denique, frater archiepiscope, super te ipso, etc.

Datum Laterani, XII Kal. Aprilis, pontificatus nostri anno sexto decimo.



XI. uEGLENSI EPISCOPO. De modo procurationis episcopalis. 

Cum olim causam que inter te ex parte una et clericos castri Musculi ueglensis diecesis ex altera  uertebatur super eo quod asserebas dictos clericos te, quoties ad ipsos accedis, extra portam castri debere cum processione recipere, ac tam tuis quam sociorum equis annonam ministrare in domo et ipsos in pascuis custodire, emendaturos si eorum aliquem quoquo modo perdi contingeret, et tibi ac tuis, si ultra unum diem, in quo te debent integre procurare, moram ibidem duxeris faciendam usque ad diem quartum panem et uinum procurationis nomine prebituros, asserens nichilominus eosdem tibi, sicut laicos potestatibus secularibus, ad banna teneri, et te a Spalato usque uenetias, cum illuc ire uolueris, propriis debere sumptibus nauigio deportare,  abbati de Melta et plebano Sancte Marie Maioris Iadertinensis et archidiacono ueglensi sub certa forma duxerimus committendam, iidem, cognitis cause meritis, dictos clericos ad predicta omnia exsoluenda tibi sententialiter condemnarunt: quorum sententia per uenerabilem fratrem nostrum episcopum et dilectum filium archidiaconum Polenses auctoritate nostra postmodum exstitit approbata. uerum ipsis clericis ad sedem apostolicam prouocantibus, et partium procuratoribus demum propter hoc in nostra presentia constitutis, nos auditis que fuerunt proposita per eosdem, uenerabilibus fratribus nostris Traguriensi et Nonensi episcopis et dilecto filio abbati Sancti Damiani Iadertinensis diecesis dedisse recolimus in mandatis  ut inquirentes super totius cause processu in litteris tunc directis ad ipsos plenius comprehenso diligentius ueritatem, causam ipsam ad presentiam nostram remitterent sufficienter instructam, prefigentes partibus terminum competentem quo se nostro conspectui presentarent sententiam recepture. Cum igitur procuratores partium nuper ad nostram presentiam accessissent, processum iudicum eorumdem ab eisdem procuratoribus nobis exhibitum per dilectum filium nostrum Petrum tituli Sancte Cecilie presbyterum cardinalem examinari fecimus diligenter, et eodem per relationem cardinalis ipsius plenius intellecto, sententiam a prefato abbate de Melta et eius coniudicibus pro te latam de fratrum nostrorum consilio duximus confirmandam. Nulli ergo, etc.,  usque incursurum.

Datum Laterani, XIu Kal. Aprilis, pontificatus nostri anno decimo sexto.



XII. DECANO SANCTI HILARII, ET SANCTI PETRI ET SANCTI HILARII SUBDECANIS PICTAuIENSIBUS. Aduersus episcopum Pictauiensem. 

Inter cetera que contingebant antiquis patribus in figuram, et ad doctrinam nostram, Apostolo attestante, sunt scripta, dux Isrelitici populi Moyses in deserto pulchre presentem statum Ecclesie figurauit: qui cum nequaquam sufficeret uniuersas eiusdem populi discutere questiones, ne  solus inani consumptus labore deficeret, populo inutiliter exspectante, uiros prouidos et Deum timentes elegit, qui populi querimonias audientes, iudicarent tantummodo leuiora, maiora uero eius examini reseruarent. Uniuersorum etenim Conditor, qui omnia simul ab eterno prouidit, sciens sacrosanctam Romanam Ecclesiam futuram caput omnium fidelium et magistram, eius pastorem, per quem populum suum ad repromissionis terram, eam uidelicet in qua propheta suam esse desiderat portionem, per huius mundi solitudinem properantem regere disponebat, iam tunc benignus instruere dignabatur, qualiter [quia] conditionis humane lex  hominem simul in diuersis locis existere aut ad loca remotiora transuolare subito non permittit, redimeret tarditatem, sua uidelicet onera dispensando per alios, et que per seipsum non posset, per legatos suos uel delegatos iudices exsequendo, ut sic multis uocatis in partem sollicitudinis, penes eum plenitudo consisteret potestatis; et ne quis contra eius potestatem temere aliquid attentaret, per penam Core, Dathan et Abiron, qui contra dictum Moysen, stimulante inuidia, calcaneum erexerunt, liquido premonstrauit qua damnatione uel interitu digni forent qui Romani antistitis iurisdictionem presumerent impedire  . Hec si Pictauiensis episcopus diligenti et debita meditatione pensaret, nec diceret quod in sua uellet diecesi papa esse, nec delegatos a nobis  iudices, quo minus commissa sibi exsequerentur negotia, imo nos uerius in eisdem temere impediret, Sed ipse dilecto filio priori Sancte Radegundis Pictauiensis ad ea que sibi exsequenda commisimus non solum obiecit obstaculum, sed et penam inflixit, nobis in eo nichilominus iniuriam inferendo. Sicut enim idem prior lacrymabili nobis exposuit questione, cum dictus episcopus, qui olim ipsum diligere uidebatur, tandem graui concepto rancore ac odio contra eum pro eo quod commissionibus ad ipsum et coniudices suos contra eumdem episcopum et eius clericos sepius a sede apostolica impetratis, mandatum nostrum sicut obedientie filius exsequi procurabat, eum et suos latentibus machionationibus et insidiis diutius oppressisset, demum, quoniam idem  prior in causa quam dilectus filius magister Walterus familiaris noster super Ecclesia de Araon aduersus eumdem habebat episcopum  , post ipsius multiplicem contumaciam, una cum collegis suis iuxta formam apostolici mandati processit, manifesto exarsit odio in eumdem; et qui dolorem conceperat, iniquitatem peperit contra ipsum.

Cum enim nepos ipsius episcopi et Bailliui castri de Mirebello, terras eiusdem prioris excoli nullatenus permittentes, quemdam colonum ipsius capere presumpsissent, episcopus, ad quem castri dominium et nepotis correctio pertinebat, non solum ipsi satisfactionem super hoc non fecit aliquam exhiberi, uerum etiam satellitibus dicti castri duos colonos  ipsius carceri postmodum mancipantibus et bladum eius portantibus per uiolentiam intra castrum, idem episcopus omnia sub dissimulatione transiuit, non attendens quod non caret scrupulo societatis occulte qui, cum possit, manifesto facinori negligit obuiare  . Unde seruientes ipsius episcopi et huiusmodi dissimulatione audaciam assumentes, uuas, etiam antequam ad maturitatem uenissent, de ipsius uineis asportauere non paucas; ac demum uindemiarum tempore, cum homines et clerici sepedicti prioris quod residuum fuerat colligere incepissent, satellites dicti castri extra uineas eiicientes eosdem et quemdam de clericis suis uerberatum  atrociter ueste propria spoliantes, et grauiter uulnerantes alium in sacris ordinibus constitutum, usque ad quingentas saumas uuarum, que in uineis remanserant antedictis, pro sue uoluntatis arbitrio asportarunt. Cum autem his et aliis grauaminibus dicto priori et suis nequiter irrogatis necdum satiatus esset animus episcopi memorati, nec auersus furor eius ab ipso, sed adhuc ad eiusdem oppressionem manus eius extenta, seruientes illius paternas domos sepedicti prioris, que magni fuisse ualoris et pretii memorantur, funditus euerterunt, trabes et ligna cetera eorumdem ad munitionem castri dicti episcopi deferentes. Prior igitur tantis iniuriis lacessitus, coram eodem episcopo de se ipso fecit deponi querelam: qui quod in corde gerebat non  ualens dissimulare uel nolens, sibi placere respondit si ei damnum accideret uel grauamen; et ut quod ore dicebat, opere demonstraret, in nullo sibi fecit satisfieri de premissis, quanquam damna eidem irrogata priori summam trecentarum marcarum excedere asserantur, preter ea que sui occasione huiusmodi pertulerunt. Denique adeo insolens effectus esse episcopus dicitur sepedictus ut publice predicans quod in episcopatu suo esse uult episcopus atque papa, et asserens quod per iudices delegatos a nobis, quos pape iudicellos appellat, in sua diecesi nichil fiet, capellanis de Mirebello presumpserit inhibere ne obseruent sententias quas delegati a nobis iudices protulerunt et preceperunt firmiter  obseruari. Cuius presumptionis excessum si quis diligentius curauerit intueri, grauem in eo cognoscet apostolice sedis iniuriam, et eorum nichilominus qui ei tanquam membra capiti adherentes in Christo efficiuntur unum corpus, aduertere poterit dispendium et offensam. Si enim delegatos a nobis iudices pro mandatorum exsecutione nostrorum tanto discrimini subiacere contigerit, quis commissiones nostras recipere aut mandata exsequi non timebit? Incircumscriptibilis siquidem et immensus, etsi celum impleat adque terram, et sue diuinitatis uirtute penetret uniuersa, spiritus tamen angelos suos facit, et ad explenda uaria officia mittit illos; sic miro ordine ipsorum ministeria hominumque dispensans ut a quibus sibi ministrantibus in celo semper  assistitur, ab iis in terra uita fidelium muniatur. Si ergo nos, quos humana conditio simul in diuersis locis corporaliter esse non patitur, huiusmodi nature defectum per angelos nostros redimere nequiuerimus, quomodo iudicium et iustitiam et alia que ad summi pontificis officium pertinent in gentibus longe positis faciemus? Non nostram igitur, sed apostolice sedis, imo illius qui eamdem in terris obtinere uoluit principatum, persequentes iniuriam, et predicti prioris et clericorum ipsius damnis et grauaminibus, que sustinuerunt non sine nostra iniuria, condolentes, in omnes tam clericos quam laicos qui eis predicta grauamina intulerunt, quique ad hoc dederunt operam auxilio, consilio uel mandato, excommunicationis sententiam, fratribus nostris  nobis assistentibus, curauimus ore proprio promulgare, decernentes ut clerici quos eadem ligat sententia, cuiuscunque ordinis aut dignitatis existant, si post publicationem ipsius presumpserint celebrare diuina, hoc ipso in perpetuum ab omni officio et beneficio ecclesiastico sint priuati, et tam ipsi quam laici preterquam in supreme necessitatis articulo absolutionis beneficium nequeant obtinere, nisi ad sedem apostolicam uenerint illud humiliter petituri, saltem per procuratores idoneos, si forte nequiuerint per seipsos.

Quocirca discretioni uestre per apostolica scripta precipiendo mandamus quatenus, dictam sententiam solemniter publicantes et precipientes usque ad satisfactionem condignam firmiter obseruari, super  damnis et iniuriis priori sepedicto et clericis eius illatis inquiratis sollicite ueritatem; et si dictum episcopum in hoc inueneritis culpabilem exstitisse, ipsum per censuram ecclesiasticam, sublato appellationis obstaculo, ad satisfactionem plenariam compellentes, eumdem suspensum ad nostram presentiam transmittatis. Quod si forsan per se uel suos, de quorum potentia gloriatur, presumpserit impedire quominus id probare ualeat dictus prior, uos, cum ipsum propter frequentes uariosque clamores qui de illo ad aures nostras super huiusmodi excessibus ascenderunt, suspectum et incredibilem habeamus, purgationem super iis cum quinta manus episcoporum indicatis eidem, ipsum nichilominus, si forsan in ea defecerit, suspensum ad sedem apostolicam  transmissuri. Quia uero idem episcopus persecutor sepedicti prioris et clericorum suorum asseritur manifestus, uolumus et mandamus ut quoties ab eodem fueritis requisiti, episcopum memoratum et suos ab ipsius et clericorum suorum molestatione indebita, monitione premissa, per censuram ecclesiasticam appellatione remota, ueritate cognita, compescatis. Taliter autem super premissis omnibus apostolicum studeatis adimplere mandatum, postpositis gratia, odio et timore, quod de negligentia redargui non possitis, sed potius de diligentia commendari. Testes autem, etc. Quod si non omnes, etc., duo uestrum, etc.

Datum Laterani, X Kal. Aprilis, pontificatus nostri  anno sexto decimo.



XIII. PRIORI SANCTAE RADEGUNDIS PICTAuIENSIS Eum fouet in causa sua. 

Cum olim ab M. quondam predecessore tuo fuisses coram bone memorie Willelmo Burdegalensi archiepiscopo publice impetitus super eo quod dictus prior asserebat te canoniam ipsius Ecclesie fuisse per Simoniacam prauitatem adeptum, ipso in probatione deficiente omnino, ac te, secundum quod iniectum tibi exstiterat, canonice te purgante, ab impetitone illius fuisti sententialiter absolutus, sicut ipsius archiepiscopi littere nobis exhibite protestantur. Porro cum eiusdem Ecclesie prioratum  fuisses postmodum assecutus et diu pacifice possedisses, magister P. de Chistre asserens quod prioratum ipsum obtinueras, mediante uitio Simonie, te super hoc coram abbate Noui monasterii Pictauiensis et coniudicibus suis delegatis a sede apostolica impetiuit. Sed cum idem magister post multas dilationes ipsi ad id probandum indultas fidem non posset facere de obiectis, ac tu ad mandatum iudicum eorumdem canonice te purgasses, prefati iudices te ab eiusdem accusatione ac impetitione magistri sententialiter absoluerunt: quorum processum diligenter inspectum duximus confirmandum, sicut ex nostris apparet litteris manifeste. Postmodum uero cum bone memorie Octauianus Ostiensis episcopus legationis officium exerceret in  partibus Gallicanis, D. et P. canonici Ecclesie supradicte te super hoc in presentia eiusdem episcopi accusarunt. Coram quo cum lis fuisset legitime contestata, et tibi obiecta minime probarentur, idem episcopus, cognito quod a predictis iudicibus sententialiter, ut premissum est, fueras absolutus, et processum ipsorum a nobis obtinueras confirmari, omnibus fere canonicis ipsius Ecclesie tuam protestantibus innocentiam et alias tibi laudabile testimonium perhibentibus, te ab impetitione huiusmodi auctoritate qua fungebatur absoluit, accusatoribus perpetuum super iis silentium imponendo; sicut in eius litteris perspeximus contineri. Nuper uero Hugo de Sancto Maxentio, W. de Sancto Benedicto, et W. Barrilers  canonici ecclesie sepedicte suscitantes sopitam toties questionem, ad Bituricensem archidiaconum et coniudices suos super hoc contra te nostras, de premissis mentione non habita, litteras impetrarunt: quorum duobus per electos arbitros a cause cognitione repulsis, cum interim tu et Hugo predictus, aliis tamen tracti negotiis, ad nostram presentiam uenissetis, tu, quod non paruum innocentie credimus argumentum, in nostra uoluisti presentia experiri. Nos igitur que a partibus fuere proposita coram nobis plenius intellectis, quia cognouimus euidenter prefatas litteras directas ad dictum archidiaconum et eius coniudices fuisse per subreptionem obtentas, eas carere uiribus decernentes, prefati Hugonis denuntiationem non duximus admittendam;  tum quia nos tacita ueritate circumuenire presumpsit, tum quia commonitionem canonicam non premisit, tum etiam quia excommunicationis sententie subiacebat; statuentes ut littere, si quas contra te de cetero super hoc contigerit impetrari, nullius penitus sint ualoris, nisi tam de presenti processu nostro quam de aliis superius comprehensis plenam et expressam fecerint mentionem. Decernimus ergo ut nulli omnino, etc., constitutionis, etc., usque incursurum.

Datum Laterani, uI Kalend. Aprilis, pontificatus nostri anno sexto decimo.

In eumdem fere modum scriptum est super hoc priori  Sancti Hilarii de Cella, et decano Sancti Hilarii, et subdecano Sancti Petri Pictauiensis, uerbis competenter mutatis, usque mentionem. Ideoque discretioni uestre per apostolica scripta mandamus quatenus, quod a nobis est super hoc prouida deliberatione statutum, faciatis per censuram ecclesiasticam appellatione remota firmiter obseruari. Quod si non omnes, etc., duo uestrum, etc.

Datum Laterani, ut supra.



XIu. EPISCOPO HEREFORDENSI. Ne beneficia dentur eis qui sunt sufficienter beneficiati. 

Cum Christi patrimonium inter eos qui sunt in hereditatem eius assumpti sit prouide dispensandum,  nec deceat ut aliis existentibus ebriis, alii esurientes remaneant aut ieiuni, auctoritate tibi presentium districtius inhibemus ne ad ecclesias lege tibi diecesana subiectas sufficienter beneficiatos admittas, si forte tales presentari contigerit ad easdem; gaudentes in Domino quod, sicut pro certo comperimus, ad id prompta sis uoluntate paratus. Nulli ergo, etc., inhibitionis, etc., usque incursurum.

Datum Laterani, u Kalend. Aprilis, pontificatus nostri anno sexto decimo.



Xu. EPISCOPO CREMONENSI APOSTOLICAE SEDIS LEGATO. Ecclesia uicentina committitur electo Reginensi. 


 Licet quondam episcopum Ecclesie uicentine, suis exigentibus culpis, mandauerimus amoueri penitus ab eadem, adhuc tamen, sicut accepimus, ipsam detinere non metuit occupatam, et cum dilapidatione multiplici pene penitus exhauserit bona eius, residuum semper proficiens in deterius consumere non desistit. Quoniam igitur ad presens aliud non uidemus consilium superesse nisi ut dilecto filio Reginensi electo, qui prudentia et honestate per gratiam Dei uiget, et est in partibus illis potens, dicta Ecclesia committatur, eidem nostris litteris dedimus in preceptis ut, quasi nauem confractam gubernaturus in fluctibus, assumens onus et curam Ecclesie memorate, ad eam reformandam in spiritualibus  et temporalibus releuandam, Reginensem nichilominus regens Ecclesiam, sic intendat prouide ac potenter quod eadem in utroque per sue sollicitudinis studium resurgente, ipse crescat et nomine apud homines et merito apud Deum, ac de die in diem gratiam nostram plenius assequatur. Ideoque fraternitati tue per apostolica scripta mandamus quatenus monens eumdem efficaciter et inducens ut laborem huiusmodi non recuset, eiusdem Ecclesie uicentine capitulo et clero ciuitatis ac diecesis uniuerse iniungas ut eidem intendant humiliter ac deuote, contradictores, si qui fuerint, per censuram ecclesiasticam, appellatione postposita, compescendo.  Tu denique, frater episcope, super te ipso, etc.

Datum Laterani, uI Idus Aprilis, pontificatus nostri anno sexto decimo.



XuI. ELECTO REGINENSI, ET PRIORI SANCTI GEORGII IN BRADIA uERONENSIS DIeCESIS, ET uENTURAE SUBDIACONO NOSTRO CANONICO uERONENSI. De correctione monasterii de uangaditia. 

In correctione monachorum monasterii de uangaditia piget nos ulterius inanem assumere operam uel laborem; cum nichil hactenus in ea proficere potuerimus, multum multoties laborantes, et huiusmodi Babylon, quam studio multo curauimus, minime sit sanata, quinimo eorum adeo computruerint  cicatrices ut uicinos etiam laicos fetor ad nauseam prouocet eorumdem. Quia igitur ferro resecanda sunt uulnera que fomentorum non sentiunt medicinam, discretioni uestre per apostolica scripta mandamus quatenus tam E. quondam eiusdem loci abbatem, quem archipresbyter Estensis et coniudex ipsius nostri auctoritate mandati a regimine ipsius monasterii amouerunt, quam etiam monachos uniuersos per alia monasteria collocantes, uirum aliquem religiosum bone opinionis et uite, sollicitum in spiritualibus, et in temporalibus circumspectum preficiatis monasterio sepedicto, quod, secum uiris prudentibus et religiosis assumptis, monasterium ipsum spiritualiter et temporaliter cum consilio uestro studeat reformare; contradictores, si qui fuerint,  uel rebelles per censuram ecclesiasticam, appellatione postposita, compescentes. Quod si non omnes, etc., duo uestrum, etc. Tu denique, fili electe, super teipso, etc.

Datum Laterani, uI Idus April. pontificatus nostri anno sexto decimo.



XuII. ARCHIEPISCOPO SENONENSI, ET EPISCOPO NIuERNENSI, ET DECANO SEREBERIENSI DOCENTI PARISIUS SACRAM PAGINAM. De quodam canonico Lingonensi suspecto de heresi. 

 uenerabilis frater noster Lingonensis episcopus olim quedam nobis contra G. canonicum Lingonensem  presbyterum de Musiaco per suas litteras intimauit que sapere uidebantur hereticam prauitatem: quarum tenorem de uerbo ad uerbum uobis, fratres archiepiscope et episcope, ac dilecto filio nostro Roberto tituli Sancti Stephani in Celio monte presbytero cardinali, tunc Parisius commoranti, sub bulla nostra misimus interclusum. Unde cum dictus episcopus eumdem suspectum de heresi habuisset, cegit eumdem cautionem tam iuratoriam quam fideiussoriam exhibere quod terminis quos sibi prefigeret eius se conspectui presentaret, prout deceret, super iis omnibus responsurus. Sed cum idem episcopus apud Barrum super Sequanam die  quo sibi terminum assignarat cum multis uiris religiosis et prudentibus, quos ad hoc conuocauerat, conuenisset, dictus G. iuramenti religione contempta, neque comparuit, neque suam absentiam excusauit. Quare sepedictus episcopus, pensatis omnibus que tam prima die quam secunda, seruato iuris ordine, ac pre oculis habito Dei timore, acta fuerant coram eo, et toto processu diligenti deliberatione pensato, de consilio et consensu tam religiosorum quam iuris peritorum omnium qui assistebant eidem, sepedictum G. super iis de quibus fuerat accusatus pro conuicto decreuit habendum, ipsum sententia diffinitiua pronuntians tanquam hereticum condemnandum, et sententiam in scriptis redigi faciens, et multorum sigillis, episcoporum uidelicet,  abbatum et archidiaconorum, reseruari munitam. Cumque idem G. postmodum in nostra proposuisset presentia constitutus quod prefatus episcopus eum post appellationem ad nos interpositam ceperat, et prefatam prestare compulerat cautionem, nitens se multipliciter excusare, nos attendentes quod uos, fratres archiepiscope ac episcope, cum cardinale predicto ea que circa ipsum fuerant inquirenda poteratis plenius indagare, illum ad uos duximus remittendum, dantes uobis per nostras litteras in preceptis ut, nisi usque ad festum Pentecostes proximo tunc futurum in uestra presentia compareret, super iis que sapiunt hereticam prauitatem suam sufficienter, si posset, innocentiam ostensurus, uos sublato cuiuslibet contradictionis et appellationis  obstaculo, exerceretis in ipsum rigorem ecclesiastice discipline; quod si se ostenderet inculpabilem, eius innocentiam nequaquam opprimi sineretis, cum sincera diligentia et diligenti sinceritate in negotio fidei processuri. Nuper autem idem G. proposuit coram nobis quod prefato termino ad presentiam uestram non fuit ausus accedere metu mortis, cum zelus fidelium in heretice prauitatis labe notatos, esset in partibus illis tunc temporis sic accensus ut incendio traderent non solum manifestos hereticos, sed etiam quoslibet de huiusmodi prauitate suspectos. Unde nobis humiliter supplicauit ut eiusdem purgationem recipi facientes, ipsum diu malitiose uexatum non sustineremus ulterius indebite molestari.  Licet autem eumdem ex eo quoque habeamus ualde suspectum quod ad uestram presentiam termino quem ore proprio sibi prefiximus non accessit, quia tamen non congregata dispergere, sed dispersa potius congregare debemus, discretioni uestre per apostolica scripta precipiendo mandamus quatenus conuocatis ad locum idoneum prefato episcopo Lingonensi et aliis qui fuerint conuocandi, circa ipsum, cui uiua uoce precepimus ut infra octauas Pentecostes proximas propter hoc uestro conspectui se presentet, secundum formam superius comprehensam, appellatione postposita, procedatis, eidem in eundo, redeundo et morando facientes auctoritate  nostra usque ad decisionem negotii securitatem plenariam exhiberi. Testes autem, etc. Quod si non omnes, etc., duo uestrum, etc. uos denique, fratres archiepiscope ac episcope, super uobis ipsis, etc.

Datum Laterani, Iu Idus Aprilis, pontificatus nostri anno sexto decimo.



XuIII. EPISCOPO ARGENTINENSI, ET ABBATI DE BONGARTEN ET PRIORI DE SALEM ARGENTINENSIS ET CONSTANTIENSIS DIeCESUM. De electione abbatisse Buchaugiensis. 

Accedentibus olim ad presentiam nostram dilectis filiis C. procuratore G. et C. nuntio L. et canonicarum cenobii in Bocchoue dilectum filium Angelum  tunc subdiaconum et capellanum nostrum, nunc Sancti Adriani diaconum cardinalem concessimus auditorem. Coram quo ipsius G. proposuit procurator quod olim cenobio predicto abbatissa uacante, sorores, ad quas spectabat electio abbatisse, ad locum ad celebrandam electionem statutum pariter conuenerunt, et habito diligenti tractatu, licet in principio a diuersis diuerse fuerint nominate, maiori tamen et saniori parte ipsarum dictam G. in abbatissam suam postmodum eligente, quatuor duntaxat dictam L. temere nominarunt. uerum cum ipsius electionis questio ad examen uenerabilis fratris nostri Constantiensis episcopi diecesani sui deducta fuisset, et idem cognitis cause meritis electionem  ipsius G. de prudentium uirorum consilio confirmasset, ac induxisset eamdem in corporalem possessionem cenobii antedicti, officiales nobilis uiri comitis Marcoaldi, dicta L. procurante, ipsam G. a iam dicto cenobio eiecerunt. Unde procurator C. eiusdem G. electionem, que de ipsa facta fuerat, petiit confirmari. Nuntius uero L. predicte proposuit ex aduerso quod cum maior et sanior pars personarum ad quas pertinebat electio in ipsam L. uoto unanimi conuenissent, ne prenominata G. que se sibi aduersariam opposuerat, pretextu qualis nominationis ipsius in preiudicium eiusdem aliquid attentaret, ad uenerabilem fratrem nostrum Maguntinensem archiepiscopum, apostolice sedis legatum, suspectum habens diecesanum pro eo quod erat  ipsius G. consanguineus et manifestus adiutor, uocem appellationis emisit. Cumque partes postmodum in arbitros conuenissent, arbitris ipsis gratia diecesani iam dicti ad arbitrium debitum procedere non curantibus, dicta L. sedem apostolicam appellauit. Cuius appellatione contempta, dicta G. administrationi abbatie fulta potentia brachii secularis temere se ingessit. Unde ipsius L. nuntius causam personis suspicione carentibus petiit delegari. Quare uenerabili fratri nostro Basiliensi episcopo et dilectis filiis de Nouocastro et de Parisius abbatibus causam ipsam sub certa forma duximus committendam. Partibus igitur in presentia prefati Basiliensis episcopi et  abbatis de Parisius ac F. prepositi de Trutinhusen, cui abbas de Castronouo uices suas, sententia tamen sibi reseruata, commiserat, constitutis, et utra illarum prius deberet proponere contendentibus, tandem interlocuti fuerunt iudices antedicti prefatam L. primo debere suam proponere questionem, utpote que actoris personam gerere uidebatur. A quorum sententia dicta G. ad sedem apostolicam appellauit. Et licet prefatus Basiliensis episcopus eiusdem appellationi duxerit deferendum, dicti tamen abbas de Parisius et prepositus eamdem friuolam reputantes, et attendentes quod secundum formam rescripti procedere poterant sine ipso, testes ab L. sepedicta productos, altera parte absente per contumaciam, receperunt: quorum depositionibus  dicti abbates diligenter inspectis, pro eadem L. sententiam proferentes, tam electionem, que de prefata G. facta exstiterat, quam confirmationem diecesani superius nominati penitus irritarunt: a quorum sententia non fuit a parte altera prouocatum. Nuper autem cum procuratores partium ad nostram presentiam accessissent, procurator ipsius G. interlocutoriam a prefatis iudicibus promulgatam conatus est multipliciter impugnare, inter cetera precipue allegando quod cum dictus abbas de Castronouo uices suas alii commisisset, licite potuerat ad sedem apostolicam prouocari. Nos igitur iis et aliis que fuere proposita coram nobis plenius intellectis, et inspecto nichilominus processu  iudicum predictorum, attendentes appellationem ipsam, qua prouocatum fuit ab interlocutoria tanquam iniqua, friuolam exstitisse, cum absque dubio recte interlocuti fuerint tres iudices memorati, licet unus appellationi duxerit deferendum, et quod abbas de Castronouo, quamuis prefato preposito commiserit uices suas, tamen non totam iurisdictionem suam commisit eidem, sicut apparet ex eo quod diffinitiuam postmodum una cum collega suo sententiam promulgauit, unde si a subdelegato appellandum fuisset, non ad nos sed ad eumdem abbatem debuerat appellari, appellatione huiusmodi non obstante, tam interlocutoriam quam diffinitiuam sententiam pro prefata L. rationabiliter promulgatam, de fratrum nostrorum consilio duximus confirmandam.  Ideoque discretioni uestre per apostolica scripta mandamus quatenus quod a nobis est sententialiter diffinitum, faciatis per censuram ecclesiasticam appellatione remota firmiter obseruari. Quod si non omnes, etc., tu ea, frater episcope. uos denique, frater episcope et fili abbas, super uobis ipsis, etc.

Datum Laterani, III Idus Aprilis, pontificatus nostri anno sexto decimo.



XIX. PATRIARCHAE GRADENSI, ET EPISCOPO CASTELLANO. Aduersus episcopum Teruisinum. 

 Exhibite coram nobis dilectorum filiorum  magistri Maximi notarii et u. thesaurarii Ecclesie ueronensis subdiaconorum nostrorum et S. Gradensis primicerii littere continebant quod, cum cognitionem processus uenerabilis fratris nostri Cremonensis episcopi apostolice sedis legati contra uenerabilem fratrem nostrum episcopum Teruisinum eis duxerimus committendam, iidem in ipso legitime procedentes, quia ipsis per testes et instrumentum publicum constitit euidenter quod aduersus supradictum episcopum ad inimicorum eius instantiam, loco suspecto, eodem absente, ac post appellationem ad nos legitime interpositam, fuit in inquisitione processum, et per quosdam, qui adeo in partem alteram declinarunt ut ea recusarent scribere que pro episcopo facere uidebantur, supradicti legati  processum in irritum reuocarunt. Nos autem processum eorum, cum nichil rationabile obiectum fuerit contra ipsum, in hac parte duximus approbandum. Intelleximus etiam ex litteris eorumdem, in inquisitione facta per bone memorie Albanensem electum apostolice sedis legatum aduersus eumdem episcopum, quam coram se aperiri fecerunt, quosdam testes deposuisse iuratos quod, cum Teruisina ciuitas statuisset ut de feudis uenditis sexta pars pretii ad feudorum dominos uolueretur, et sic feudum fieret emptoris allodium, bone memorie Conradus Teruisinus episcopus a sede apostolica et clare memorie Henrico imperatore priuilegia impetrauit ut contra episcopatum non haberet statutum huiusmodi firmitatem,  et successores eiusdem Conradi de sic uenditis feudis Ecclesie sextam partem recipere noluerunt, sed episcopus iste recepit ex illis. Adiecerunt etiam testes predicti quod, cum commune ciuitatis eiusdem Ambrosio quondam episcopo Teruisino abstulerit teloneum, episcopus, qui nunc preest, pro ipso duo millia librarum ab eodem communi recepit: quod memoratus Ambrosius facere recusauit. Ad hec autem sic eumdem episcopum respondisse iudices retulerunt, quod dicta priuilegia nec habuit neque uidit, et cum ipse super statuto huiusmodi communitati resistere non ualeret, et sic nisi sextam acciperet, in Ecclesie sue potius preiudicium redundaret tam partem quam totum etiam amittendo, eiusdem Ecclesie necessitate ac utilitate pensata,  de uenerabilis fratris nostri Aquilegiensis patriarche licentia, cuius super hoc litteras illis exhibuit eiusdem sigilli munimine roboratas, de uenditis feudis sextam recepit pretii portionem, adiiciens ut cum pro recuperando teloneo a communi eius predecessori sublato sollicite laborarit, nec potuerit aliquem consequi super hoc ex suo labore profectum, tandem teloneum ipsum in duobus millibus librarum obtinuit estimari; sed ex ipsis denariis aliquid non recepit, nisi quod commune septingentas libras, quas extorquere ab ipso uolebat, sibi recompensauit ex illis. Quia uero super iis dicti iudices nichil specialiter decreuerunt, cum iudex de ea re de qua cognouit pronuntiare debeat secundum legitimas sanctiones,  eorum negligentia in hac parte robur fauoris apostolici non meretur.

Licet autem eumdem episcopum tam propter hoc quam alienationem eiusdem molendini ualde utilis Ecclesie Teruisine ac debita quibus tam breui tempore post promotionem suam eamdem Ecclesiam plurimum onerauit, nec non beneficia ecclesiastica, sicut accepimus, personis indignis collata, de dilapidatione suspectum, quinimo quodammodo culpabilem secundum canonica et legalia instituta suspendere ab administratione possemus, ne tamen uir nobilis Guercius, quem ab impetitione ipsius episcopi propter causas inimicitiarum alia uice repulimus, et nunc etiam nuntios eius non duximus admittendos, tanquam inimicus super eum hac  occasione gauderet si forsan idem episcopus reduceretur in penam quam ad clamores eius incurrerat, prouidimus sic rigorem mansuetudine temperandum quod in illo insultationis non superabundet occasio, et circa istum non uideatur omitti super administratione cautela. Hinc est quod omnis alienationis speciem sub interpositione anathematis interdicentes eidem, ipsum ab alienandi suspendimus potestate, ut ipso iure contractus alienationis sit irritus, si quis forte per ipsum medio tempore fuerit attentatus. Interim autem dilectos filios decanum et magistrum Gall. canonicum Teruisinos circa curam et administrationem temporalium ei precepimus adhiberi, sine quorum consilio et assensu in temporalibus  non ministret, prestito ab illis corporaliter iuramento quod ei circa temporalium administrationem assistent fideliter et prudenter. Super eo autem quod quedam ecclesiastica beneficia, non solum indignis, sed etiam indigne asseritur concessisse, ueritatem nichilominus inquiratis, et eam ad nostrum referatis examen, interim ipsum a potestate conferendi ecclesiastica beneficia suspendentes. Ceterum ut plene indemnitatibus prouideatur Ecclesie Teruisine, fraternitati uestre per apostolica scripta mandamus quatenus, super rebus alienatis, uidelicet quot et quanta quantique ualoris exstiterint, quodue dispendium ex hoc incurrerit Ecclesia Teruisina, nec non et aliis circumstantiis inquisita per canonicos Teruisinos iuramento interposito sollicite ueritate,  depositiones ipsorum ad nos sub sigillis uestris inclusas fideliter transmittentes, prefigatis episcopo terminum competentem infra quem per se uel procuratorem idoneum nostro se conspectui representet, ut super hoc secundum quod expedire uiderimus, procedamus. uos igitur tam prudenter in premissis, sublato contradictionis et appellationis obstaculo, procedere studeatis, quod circumspectionem uestram ex hoc possimus in Domino commendare. Nullis litteris ueritati, etc. uos denique, fratres patriarcha et episcope, super uobis ipsis, etc.

Datum Laterani, uI Idus Aprilis, pontificatus nostri anno sexto decimo.



XX. ARCHIPRESBYTERO DE GRAuALONA NOuARIENSIS DIeCESIS. De interdicti sententia relaxanda. 


Ex parte communis de Graualona Nouariensis diecesis fuit propositum coram nobis quod licet terra ipsorum fundata sit in solo habili et fecundo, adeo tamen infortunata est et infausta ut nec in rebus multiplicari ualeat nec personis, et cum, fortuna sibi aliquatenus arridente, speratur quod ab huiusmodi debeat infelicitate consurgere, casibus semper opprimitur improuisis: quod ex eo existimant prouenire quia terra eadem olim, sicut fama est, propter excessus dominorum ipsius supposita  fuit sententie interdicti, que non creditur fuisse postmodum relaxata. Unde apostolatui nostro humiliter supplicarunt ut cum nobis in beato Petro apostolo ab ipsa fuerit ueritate promissum quod quecunque solueris super terram, soluta erunt pariter et in celis, eos ab huiusmodi uinculo absoluere dignaremur, presertim cum animarum quoque periculum ex hoc sibi metuant imminere. Cum igitur maiores propter minorum offensam et culpa maiorum minores quandoque puniri sacre Scripture doceamur exemplis, piam eorum sollicitudinem et timorem commendamus in Domino, et speramus quod fides quam de clauibus Petri gerunt ipsis utilis esse debeat ad ueniam promerendam, cum paralyticum  ad pedes Iesu Christi submissum per tegulas fides saluauerit aliena. uerum quia Dauid ad placandam indignationem diuinam, que culpa ipsius in populum fuerat concitata, sacrificium Domino legitur obtulisse, nos factis eiusdem, que ad nostram eruditionem scripta esse testatur Apostolus, inherentes, discretioni tue per apostolica scripta mandamus quatenus populum dicti loci, ut ad expiandam culpam huiusmodi et diuinam propitiationem facilius impetrandam, aliquam Domino satisfactionem impendant, monens efficaciter et inducens, prefatam interdicti sententiam auctoritate nostra denunties relaxatam, eosdem sollicite commonendo ut sic in diuino timore permaneant, ne quos apud homines apostolica soluit auctoritas, propria liget iniquitas  apud Deum.

Datum Laterani, uI Kal. Aprilis, pontificatus nostri anno sexto decimo.



XXI. ARCHIEPISCOPO SALZEBURGENSI, ET DE RERTHTHERSGADME SALZEBURGENSIS DIeCESIS PRAEPOSITIS Eis committitur quedam causa. 

Causam que inter dilectos filios A. presbyterum et C. scholarem Ratisponenses super Ecclesia in Buchkirchen uertitur, ab examine dilecti filii prepositi Sancti Nicolai et suorum coniudicum delegatorum nostrorum ad nos per appellationem delatam, dilecto filio Angelo Sancti Adriani diacono cardinali  commisimus audiendam. Coram quo presbyter proposuit memoratus quod cum olim uenerabilis frater noster Patauiensis episcopus predictam Ecclesiam de Buchkirchen, quam ad commonitionem eiusdem episcopi dictus C. nullo tunc ordine fungens, pro eo quod quamdam puellam desponsauerat publice, per litteras et proprium nuntium resignarat, sicut per eiusdem episcopi litteras ostendebat, eidem canonice concessisset uacantem quidem et nemine reclamante, ac ipsam idem presbyter aliquandiu possedisset in pace, tandem predictus C. ad quosdam iudices apostolicas litteras super restitutione ipsius Ecclesie aduersus memoratum episcopum impetrauit, mendaciter se clericum exprimens in eisdem, cum tempore impetrationis ipsarum clericali  non esset charactere insignitus. Et licet huiusmodi abrenuntiauerit litteris, data fide quod eis nullatenus uteretur dummodo sibi dictus episcopus de ipso presbytero faceret iustitie plenitudinem exhiberi, postmodum tamen idem C. coram eo traxit in causam presbyterum ante dictum: qui cum sentiret indebite se grauari, sedem apostolicam appellauit. Eo uero prosequente appellationem emissam, dictus C. per iudices ad quos litteras quibus abrenuntiauerat impetrarat, prenominatam Ecclesiam occupauit. Cumque super hoc idem presbyter ad decanum Patauiensem et collegas ipsius nostras litteras reportasset, et de spoliatione ipsius presbyteri constitisset eisdem, ipsi restituendam ei prenominatam Ecclesiam decreuerunt, mittentes duos decanos  cum eodem presbytero qui auctoritate nostra ipsum in possessionem Ecclesie mitterent corporalem. Quibus sepedictus C. una cum quibusdam armatis se uiolenter opponens, ipsos turpiter repulerunt. Sed cum iudices ipsum C. pro temeritate huiusmodi ad eorum presentiam citauissent, et idem appellans frustratorie, manifesta contumacia laboraret, tam in eum quam in eius fautores excommunicationis sententiam proferentes, eumdem presbyterum cum securitate nobilis uiri ducis Bauarie ad prenominatam Ecclesiam remiserunt. D. uero subdiaconus et quidam alii eiusdem C. serui, et patris eius amici, eodem C. procurante, noctis tempore ipsum aggressi presbyterum, adhuc nudum, in lecto  iacentem, ligatis a tergo manibus, equis et aliis rebus eius ablatis, traxerunt impositis ei plagis ad siluam, et inter ungues spinis immissis, eum multis aliis affecere tormentis, et tanto tempore, procurantibus F. E. et W. militibus et quibusdam aliis Patauiensis diecesis, tenuere captiuum donec predicti ducis et quorumdam aliorum nobilium precibus pro quadam summa pecunie se redemit. Quare tam eius diecesanus quam iudices memorati ipsius miseriis miserentes, presumptores prefatos et fautores ipsorum excommunicationis uinculo innodarunt. Unde nobis humiliter supplicauit ut eius aduersarii malitiis occurrentes, laboribus ipsius imponere finem dignaremur.

Ad hec autem per D. procuratorem partis alterius  fuit ex aduerso responsum quod cum predictus C. memoratam Ecclesiam ab ipso Patauiensi canonice sibi collatam duobus annis pacifice possedisset, tandem eo insistente scholasticis disciplinis, eamdem idem episcopus contulit presbytero memorato. Super quo tam contra ipsum quam contra presbyterum ad Ratisponensem prepositum et suos coniudices litteras impetrauit, qui propter contumaciam ipsius presbyteri eumdem C. in possessionem causa rei seruande miserunt. Interim autem idem C. citatus a decano Patauiensi et suis coniudicibus per quasdam nostras litteras ipsis per suum aduersarium presentatas, in quibus tamen nulla de prioribus mentio habebatur, in ipsa citatione bis fuit per eumdem presbyterum spoliatus. Propter quod ad  prefatos iudices Ratisponenses recurrens, eumdem fecit presbyterum excommunicationis uinculo innodari, et ad cautelam a secundis iudicibus ad nos per nuntium proprium appellauit, tum propter causam premissam, tum quia exceptiones eius legitimas admittere recusabant. Unde petebat ut reuocato in irritum quod per decanum Patauiensem et suos coniudices temere fuerat attentatum, Ratisponensis prepositi et coniudicum eius processum robur faceremus firmitatis habere. Nos igitur per fidelem narrationem cardinalis predicti auditis iis et aliis que fuere proposita coram eo, possessionem eiusdem Ecclesie cum fructibus perceptis adiudicauimus presbytero memorato, discretioni uestre per apostolica scripta mandantes quatenus in corporalem  possessionem ipsius Ecclesie presbyterum mittatis eumdem, et auctoritate nostra defendatis inductum, super fructibus quod a nobis est sententialiter diffinitum facientes per censuram ecclesiasticam appellatione remota firmiter obseruari. Ceterum quia de damnis et iniuriis supradictis nobis non potuit fieri plena fides, per apostolica uobis scripta mandamus quatenus uocatis qui fuerint euocandi, et auditis hinc inde propositis, si de iis legitime uobis constiterit, de damnis satisfieri competenter eidem presbytero facientes, pro huiusmodi detestandis iniuriis prefato C. si per eum illate fuerunt, super Ecclesia ipsa perpetuum silentium imponatis. Alioquin eo, sicut dictum est, primitus restituto, super proprietate  ipsius Ecclesie audiatis causam; et quod canonicum fuerit sublato appellationis obstaculo decernatis, facientes quod statueritis, etc. Tu autem, etc. Quod si non omnes, etc., tu ea, frater archiepiscope, etc. Tu denique, frater archiepiscope, super te ipso, etc.

Datum Laterani, uII Idus Aprilis, pontificatus nostri anno decimo sexto.



XXII. NOBILI uIRO COMITI NIuERNENSI, SPIRITUM CONSILII SANIORIS. De causa monasterii uezeliacensis cum comite Niuernensi. 


 Cum pro questione que inter te ex parte una et dilectos filios abbatem et conuentum monasterii uirziliacensis diecesis Eduensis ex altera super quibusdam procurationibus annuis, damnis et iniuriis uertebatur, tui et partis alterius procuratores ad nostram presentiam accessissent, et in ea fuisset aliquandiu coram nobis prudenter et prouide disputatum, tandem ex parte tua relatione tuorum procuratorum accepimus quod tu uolens  per omnia complacere nostre beneplacito uoluntatis, paratus eras in hac causa nostris obtemperare mandatis. Nos autem communicato fratrum nostrorum consilio hoc duximus iniungendum, ut cum tu et successores tui comites Niuernenses in festo paschali ad monasterium accesseritis memoratum, nomine procurationis centum librarum usualis monete, que pro tempore curret, sitis summa contenti, tantumdem in festo beate Marie Magdalene procurationis nomine recepturi, si ad monasterium accesseritis supradictum, ad protectionem eiusdem monasterii, secundum quod de iure tenemini, dantes operam efficacem. Ut ergo super hoc nulla possit in posterum uia patere calumnie, tu et uxor tua per authenticum instrumentum abbati et conuentui  eiusdem monasterii promittatis uos id firmiter obseruaturos, uestros nichilominus successores ad huius rei obseruantiam obligantes, et ad maiorem cautelam faciatis hoc per carissimum in Christo filium nostrum [Philippum] illustrem regem Francorum auctoritate regia confirmari; mandatum nostrum taliter impleturi quod diuinam et apostolicam gratiam possitis exinde uberius promereri. Damus itaque uenerabili fratri episcopo et dilectis filiis abbati Sancti uictoris et cancellario Parisiensi nostris litteris in mandatis ut postquam super hoc tu et uxor tua litteras secundum formam concesseritis supradictam, te iuxta formam Ecclesie a uinculo excommunicationis absoluant quo propter idem  negotium nostra es auctoritate ligatus, iniungentes tibi sub debito prestiti iuramenti ut ad impetrandam super hoc confirmationem regiam des operam bona fide. Abbatem uero et conuentum predictos ab omni decreuimus impetitione cessare; omnemque remittere questionem que ipsis aduersus te comitem super damnis et iniuriis competebat; decimis de Dornitiaco duntaxat exceptis, super quibus eis satisfieri uolumus et mandamus.

Datum Laterani, II Idus Aprilis, pontificatus nostri anno decimo sexto.

Scriptum est super hoc episcopo, abbati Sancti uictoris, et cancellario Parisiensi, uerbis competenter  mutatis. Quod si non omnes, etc., tu, frater episcope, etc. Tu denique, etc.



XXIII. ARCHIEPISCOPO ET ABBATI SANCTI PAULI NARBONENSIS, ET PRIORI FONTISFRIGIDI, NARBONENSIS DIeCESIS. Aduersus homines Montispessulani. 

Charissima in Christo filia illustris regina Aragonum de hominibus Montispessulani plenam iniuriis nobis obtulit questionem, qui, sicut asserit, redditus loci eiusdem, castrorum et uillarum in districtu Montispessulani existentium, ad eamdem reginam de iure spectantes, eisdem a uiro suo illustri rege Aragonum titulo pignoris obligatos, contra iustitiam detinent et ei reddere contradicunt, cum ipsa pignoris  obligatio, utpote de re dotali, de iure robur non habuerit firmitatis: que si aliquem sortita fuisset effectum, tanto tempore ipsarum rerum redditus perceperunt quod non solum extenuatum est debitum, uerum etiam non modicam summam pecunie restituere tenentur eidem; castrum nichilominus, quod ibidem habebat funditus diruerunt  , inde lapides et cementa in maioris contemptus opprobrium asportantes, et ad iura dominii manibus suis extensis, notarium et consules in Montepessulano fecerunt contra uoluntatem ipsius, et in damnum eius pisces uendi faciunt in locis aliis quam consuetum fuerit ab antiquo, nomine consulum, et non regine, facientes banna et edicta proponi. Preterea castrum de Latis, quod multis inhabitabatur  hominibus, partim ruina, partim incendio destruxerunt, pluribus ex eiusdem loci hominibus interfectis. In iis autem et aliis eadem asserebat regina se damna multorum millium marcarum et plurium solidorum per illorum iniurias incurrisse: qui etiam, tanquam hec non sufficerent ad offensam, de quodam castro ipsius regine carissimum in Christo filium nostrum illustrem regem Aragonum expulerunt, ut sic eum aduersus eam tacite prouocarent; et ut inter eos contra iura matrimonii maioris incentiuum discordie suscitarent, regem iurare fecerunt eumdem ut Montempessulanum infra biennium non intraret. uolentes autem eidem regine in suo iure adesse, qui sumus omnibus in iustitia debitores, discretioni  uestre per apostolica scripta mandamus quatenus partibus conuocatis, et auditis hinc inde propositis, quod iustum fuerit appellatione postposita decernatis, facientes quod decreueritis per censuram ecclesiasticam firmiter obseruari; prefatos etiam homines Montispessulani per eamdem censuram appellatione postposita compellentes ut super expensis quas propter hec eadem fecit regina, ipsi satisfaciant ut tenentur. Interim autem eosdem homines ad soluendam ipsi regine medietatem omnium reddituum patrimonii eius, et ut de subtractis satisfaciant competenter, per districtionem ecclesiasticam, sicut iustum fuerit, sublato appellationis  obstaculo compellatis. Testes autem, etc. Quod si non omnes, etc., tu, frater archiepiscope, cum eorum altero, etc. uos denique, frater archiepiscope et fili abbas, super uobis ipsis, etc.

Datum Laterani, uI Idus Aprilis, pontificatus nostri anno sexto decimo.



XXIu. MARBACENSI ET DE SALEM ABBATIBUS BASILIENSIS ET CONSTANTIENSIS DIeCESUM, ET H. CELLERARIO BASILIENSI. Quod spoliatus restituendus est ante iudicium. 

Accedentibus ad sedem apostolicam dilectis filiis R. preposito Marbacensi et Henrico procuratore Marbacensis Ecclesie dilectum filium Robertum tituli Sancti  Stephani in Celio monte presbyterum cardinalem concessimus auditorem. Coram quo proposuit prepositus memoratus quod, cum olim de mandato uenerabilis fratris nostri Basiliensis episcopi litterarum nostrarum contra Ottonem maledictum et reprobum, fidus et uerus interpres, coram uniuerso clero et terre nobilibus et aliis multis astantibus latam a nobis in reprobum supradictum excommunicationis sententiam constanti mente ac uoce intrepida diuulgaret, canonici eius ibi occasionem odii medicantes ubi eis dilectionis materia poterat abundare, in ipsum unanimiter conspirarunt, et quorumdam laicorum fauore suffulti, eum a Marbacensi Ecclesia iam annis elapsis duobus turpiter eiecerunt. Cumque idem prepositus a nobis obtinuerit dari Luzelacensi abbati et suis coniudicibus  nostris litteris in mandatis ut fratres predictos per censuram ecclesiasticam cogerent eidem reuerentiam et obedientiam debitam exhibere, nec non ad uenerabilem fratrem nostrum Metensem episcopum, tunc Spirensem, nostras litteras impetrarit ut quoslibet imperiales ecelesiastica districtione compelleret ne ipsum in aliquo molestarent, interim dicti canonici aduersus eum ad abbatem  Parisiensem et suos coniudices a sede apostolica quasdam litteras impetrarunt. Iidem uero iudices terminum peremptorium premittentes, locum ei assignauere suspectum; et licet tam propter hoc quam alias causas recusationis legitime illorum potuisset iudicium declinare, tamen coram eis in modum exceptionis  obiecit quod prius deberet restitui quam aduersarium petitionibus respondere, cum nec nudus contendere nec inermem se deberet opponere inimicis; et ne ipsum iudices ad respondendum restitutione non preuia cogerent, ad sedem apostolicam appellauit. Ipsi uero, licet tractatum de compositione premiserint, tamen aduersariis ipsius prepositi ab examine uenerabilis fratris nostri episcopi Basiliensis, in quem sub interpositione fidei fuerat a partibus compromissum, ad iudices eosdem reuersis in ipsum prepositum absentem et non restitutum, lite nullatenus contestata, post appellationem ad nos legitime interpositam, depositionis  sententiam promulgarunt, dantes canonicis de facto licentiam eligendi alium in pastorem. Unde petebat idem prepositus ut cum ipsa sententia, si sententia dici deberet, contra solitum ordinem iudiciorum fuerit promulgata, denuntiare dignaremur eamdem irritam et inanem, et ipso plenarie restituto, eius aduersarios periuros, excommunicatos, participantes excommunicatis, et conspiratores, et possessiones Ecclesie contra tenorem confirmationis nostre minus licite distrahentes, faceremus per aliquos canonice subiici ultioni.

Procurator autem canonicorum proposuit ex aduerso quod cum canonici Marbacenses dictum R. super periurio duplici, dissolutione uite, furtiua subtractione priuilegiorum Ecclesie, ac dilapidationis  uitio, coram dicto abbate Parisiensi et suis coniudicibus delegatis a nobis impeterent, ipse de meritis cause diffidens ad exceptiones diuertit inanes, quibusdam causis suspicionis aduersus unum de iudicibus allegatis, in quarum probatione defecit. Iudices autem, ne uiderentur mandati apostolici contemptores, se ad principalis questionis examen exigente iustitia conuerterunt. Nec opus erat ut eum ad petitionem restitutionis admitterent, quem dilapidationis obiectu pars altera repellebat, ne daretur eidem in re familiari grassandi facultas. Cum enim de dilapidatione suspectus debeat ab administratione suspendi, memoratus R. euidens dilapidator existens ab administrationis petitione  leui poterat exceptione repelli, contra quem, ut amoueretur ab ea, daretur actio ad agendum, nec super spoliatione huiusmodi poterat coram eisdem iudicibus litigare, cum ad alios super hoc nostras litteras impetrasset. Preterea si prepositus idem de spoliatione in modum actionis agebat, canonicorum questio, que ordine propositionis precesserat, precedere terminatione debebat. Quod si spoliatio fuit in modum exceptionis obiecta, non propter hoc erat ei restitutio facienda. Unde iudices ipsius prepositi, friuole appellationis diffugio non obstante, cum esset in litteris nostris appellationis obstaculum interdictum, cognitis cause meritis, in eum depositionis sententiam protulerunt. Quapropter dictus procurator instabat ut sententiam  ipsam, pro qua presumi debebat donec contrarium probaretur, dignaremur apostolico munimine roborare.

Nos igitur auditis iis et aliis per fidelem narrationem cardinalis predicti que fuere proposita coram eo, cum non debuerit aduersus eumdem prepositum spoliatum post appellationem legitimam et lite non contestata procedi, maxime occasione litterarum que ueritate tacita fuerant impetrate, processum iudicum eorumdem et quidquid ex eo secutum est, uel ob id decreuimus irritum et inane. Ceterum quia se restitui principaliter petiit prepositus memoratus, cum constaret ipsum fuisse ab  aduersariis spoliatum, nos sententialiter restituentes eumdem, discretioni uestre per apostolica scripta mandamus quatenus ipsum in corporalem possessionem Marbacensis prepositure sublato appellationis obstaculo inducatis, et auctoritate nostra defendatis inductum, contradictores per censuram ecclesiasticam appellatione postposita compescentes, prouiso prudenter ut si prefatus prepositus merito fuerit de dilapidatione suspectus, adhibeatis eidem circa curam temporalium duos uiros prouidos et fideles, sine quorum consilio et assensu administrationem temporalium nequeat exercere, ne per usum administrationis inutilis, bona Marbacensis Ecclesie dissipentur. Deinde super aliis que hinc inde fuere proposita, quia de ipsis nobis constare  non potuit, uos partibus conuocatis, et auditis que duxerint proponenda, quod canonicum fuerit, appellatione postposita, statuatis. Et si prescripta crimina contra dictum prepositum legitima probatione patuerint, uos ipsum a regimine Marbacensis Ecclesie in perpetuum amouentes, appellatione remota, faciatis Ecclesie supradicte de alio uiro idoneo in prepositum per electionem canonicam prouideri, nullis litteris obstantibus preter assensum partium a sede apostolica impetratis. Quod si non omnes, etc., duo uestrum, etc. uos denique, filii abbates, super uobis ipsis, etc.

Datum Laterani, uIII Idus Aprilis, pontificatus nostri anno sexto decimo.



XXu. ABBATI ET CONuENTUI uINDOCINENSIBUS. Laudat reformationis propositum. 


 Dilectus filius W. monachus uester, quem in promouendis Ecclesie uestre negotiis sollicitum comperimus et prudentem, ex parte uestra proposuit coram nobis quod in proposito et desiderio geritis ecclesiam Sancte Prisce de monte Auentino ad uestrum monasterium pertinentem reformare in temporalibus et spiritualibus ordinare, instituendo monachos in eadem iuxta beati Benedicti Regulam Domino seruituros; dummodo dignitates et iura que monasterio uestro competunt ex eadem, uobis  et ipsi monasterio integra conseruemus. Unde nobis humiliter supplicauit ut super hoc nostre uoluntatis beneplacitum uobis rescribere dignaremur. Nos igitur propositum uestrum commendantes in Domino, et desiderium fauore beneuolo prosequentes, insinuatione uobis presentium intimamus quod cum super eadem Ecclesia nostrum uobis priuilegium concesserimus, gratum nobis et acceptum existet si efficaciter intenderitis ad ipsius commodum et augmentum. Tu denique, fili abbas, super te ipso, etc.

Datum Laterani, u Idus Aprilis, pontificatus nostri anno sexto decimo.



XXuI. SLESWICENSI EPISCOPO  . Rescribit ad eius consulta 


 Postulasti per sedem apostolicam edoceri utrum sacerdos ecclesiam habens in una diecesi, et residens in eadem, domicilium uero patrimonii ratione in alia, ibique delinquens, ab episcopo in cuius habet diecesi patrimonium pro delicto ibidem commisso debeat iudicari, presertim in causis  que officii seu beneficii priuationem exposcunt. Ad quod breuiter respondemus quod per episcopum in cuius deliquit diecesi  sententia promulgari poterit in eumdem, sed ab episcopo in diecesi cuius  ecclesiam obtinet, erit quoad ipsam ecclesiam huiusmodi exsecutio sententie facienda  .  Quesiuisti preterea utrum contra quosdam contempta excommunicationis sententia debitas ecclesiis decimas subtrahentes tibi regiam implorare liceat potestatem, cum ad solutionem ipsarum uix absque sanguinis effusione  ualeant coarctari. Ad que tibi duximus respondendum, quod si te de huiusmodi querimoniam simpliciter deponente, rex  , cui ad bonorum laudem et malefactorum uindictam gladius est commissus, in eosdem rebelles traditam sibi exercuerit potestatem, eorum erit duritie imputandum  . Cemeteria uero in quibus excommunicatorum corpora sepeliuntur  per suorum uiolentiam propinquorum, reconcilianda erunt  aspersione aque solemniter benedicte, sicut in ecclesiarum dedicationibus consueuit  . Procurationes autem que uisitationis ratione debentur, sine manifesta et necessaria causa non exigas, nisi cum personaliter  officium uisitationis impendis. Tu denique, frater episcope, super te ipso, etc.

 Datum Laterani, III Kal. Maii, pontificatus nostri anno sexto decimo.



XXuII. EPISCOPO ET CAPITULO MASSILIENSI. Ut mandatario apostolico assignent prebendam. 

Apostolice sedis benignitas, que curam gerit et sollicitudinem singulorum, suam gratiam specialiter circa illos ampliare tenetur qui noscuntur diutius in eius obsequiis laudabiliter insudasse. Dignum est enim ut ipsius domestici ab eiusdem uberibus repleantur, et sibi eam inueniant affluentem quam etiam in benignitatis affluentia sibi sentiunt exuberantem ignoti. Cum igitur pro dilecto filio  magistro R. scriptore nostro, cuius fidelitas et deuotio in cancellarie nostre seruitio est probata, iam tertio uobis scripserimus ut eidem, quem dudum ad mandatum nostrum nullo sibi beneficio assignato in fratrem et canonicum recepistis, curaretis tam in domibus quam in aliis sicut uni ex uobis prouidere, ac postmodum quibusdam uestrum in nostra presentia constitutis hoc idem iniunxerimus uiua uoce, graue gerimus et indignum quod uos, more aspidis surde aures penitus obturantes, id hactenus efficere non curastis. uolentes igitur adhuc utrum in uobis aliqua obedientie scintilla remanserit experiri, uniuersitati uestre per apostolica scripta mandamus et districte precipimus quatenus ipsi magistro saltem hac uice iuxta prescriptam  formam prouidere curetis. Alioquin noueritis nos dilecto filio magistro Thedisio nuntio nostro per nostras dedisse litteras in preceptis ut de bonis Ecclesie uestre secundum formam eamdem competentem sibi prouisionem nostra fultus auctoritate assignet, contradictores, si qui fuerint, uel rebelles  per censuram ecclesiasticam appellatione postposita compescendo. Tu denique, frater episcope, super te ipso et credito tibi, etc.

Datum Laterani.

Scriptum est super hoc dilecto filio magistro Thedisio nuntio nostro, uerbis competenter mutatis.



XXuIII. UNIuERSIS CHRISTI FIDELIBUS PER MAGUNTINENSEM PROuINCIAM CONSTITUTIS. De negotio terre sancte.

Quia maior nunc instat necessitas quam unquam exstiterit ut terre sancte necessitatibus succurratur, et de succursu speratur maior quam unquam prouenerit utilitas prouentura, ecce resumpto clamore clamamus ad uos, et pro illo clamamus qui  moriendo uoce magna clamauit in cruce, factus obediens Deo Patri usque ad mortem crucis, clamans ut nos ab eterne mortis eriperet cruciatu, qui clamat etiam per seipsum, et dicit: Si quis uult uenire post me, abneget semetipsum, et tollat crucem suam, et sequatur me ; ac si diceret manifestius: Qui uult me subsequi ad coronam, me quoque subsequatur ad pugnam, que nunc ad probationem proponitur uniuersis. Poterat enim omnipotens Deus terram illam, si uellet, omnino defendere, ne in manus traderetur hostiles. Posset et illam, si uellet, de manibus hostium facile liberare, cum nichil possit eius resistere uoluntati. Sed cum iam superabundasset iniquitas, refrigescente caritate multorum, ut fideles suos a somno mortis  ad uite studium excitaret, agonem illis proposuit in quo fidem eorum uelut aurum in fornace probaret, occasionem salutis, imo saluationis causam prestando, ut qui fideliter pro ipso certauerint, ab ipso feliciter coronentur, et qui ei noluerint in tante necessitatis articulo debite seruitutis impendere famulatum, in nouissimo districti examinis die iustam mereantur damnationis sententiam sustinere. O quanta iam prouenit utilitas ex hac causa! quam multi conuersi ad penitentiam pro liberatione terre sancte mancipauerunt se obsequio crucifixi, et quasi per agonem martyrii coronam glorie sunt adepti, qui forte in suis iniquitatibus periissent, carnalibus uoluptatibus et  mundanis illecebris irretiti! uetus est hoc artificium Iesu Christi, quod ad suorum salutem fidelium diebus istis dignatus est innouare. Si enim rex aliquis temporalis a suis hostibus eiiceretur de regno, nisi uassalli eius pro eo non solum res exponerent, sed personas, nonne cum regnum recuperaret amissum, eos uelut infideles damnaret, et excogitaret in eos inexcogitata tormenta, quibus perderet male malos? Sic Rex regum, Dominus iehsu Christus, qui corpus et animam et cetera uobis contulit bona, de ingratitudinis uitio et infidelitatis crimine uos damnabit, si ei quasi eiecto de regno, quod pretio sui sanguinis comparauit, neglexeritis subuenire. Sciat ergo se culpabiliter durum et dure culpabilem quicunque in hoc necessitatis articulo suum negauerit  obsequium Redemptori. Nam et quomodo secundum preceptum diuinum diligit, proximum suum sicut seipsum qui scit fratres suos fide ac nomine Christianos apud perfidos Saracenos ergastulo diri carceris detineri ac iugo deprimi grauissime seruitutis, et ad liberationem eorum efficacem operam non impendit, transgrediendo illius naturalis legis mandatum, quod Dominus in Euangelio declarauit: Quecunque uultis ut faciant uobis homines, et uos facite illis . An forte nescitis quod apud illos multa millia Christianorum in seruitute ac carcere detinentur, qui tormentis innumeris cruciantur? Et quidem omnes pene Saracenorum prouincias usque post tempora beati Gregorii Christiani populi possederunt; sed ex tunc quidam  perditionis filius, Machometus pseudopropheta, surrexit, qui per seculares illecebras et uoluptates carnales multos a ueritate seduxit; cuius perfidia etsi usque ad hec tempora inualuerit, confidimus tamen in Domino, qui iam fecit nobiscum signum in bonum, quod finis huius bestie appropinquat, cuius numerus secundum Apocalypsin Ioannis intra sexcenta sexaginta sex clauditur, ex quibus iam pene sexcenti sunt anni completi.

Certe preter priores iniurias grandes et graues Redemptori nostro pro nostris offensis a perfidis Saracenis illatas, nuper in monte Thabor, ubi discipulis suis future glorificationis speciem demonstrauit, iidem perfidi Saraceni quamdam munitionis arcem in confusionem Christiani nominis erexerunt,  per quam ciuitatem Accon sibi ualde uicinam de facili cogitant occupare, ac deinde sine omni contradictionis obstaculo residuum terre huius inuadere, cum sit uiribus et opibus pene penitus destituta. Eia igitur, dilectissimi filii, dissensiones et emulationes fraternas in pacis et dilectionis federa commutantes, accingimini ad obsequium crucifixi, non dubitantes pro illo res exponere ac personas qui pro uobis animam suam posuit et sanguinem suum fudit, certi pariter et securi quod si uere penitentes fueritis, per hunc temporalem laborem, quasi quodam compendio, ad requiem peruenietis eternam. Nos enim de omnipotentis Dei misericordia et beatorum apostolorum Petri et Pauli auctoritate confisi, ex illa quam nobis Deus, licet indignis,  ligandi atque soluendi contulit potestate omnibus qui laborem istum in propriis personis subierint et expensis plenam suorum peccaminum, de quibus ueraciter fuerint corde contriti et ore confessi, ueniam indulgemus, et in retributione iustorum salutis eterne pollicemur augmentum. Eis autem qui non in personis propriis illuc accesserint, sed in suis duntaxat expensis iuxta facultatem et qualitatem suam uiros idoneos destinarint, et illis similiter qui licet in alienis expensis, in propriis tamen personis accesserint, plenam suorum concedimus ueniam peccatorum. Huius quoque remissionis uolumus et concedimus esse participes iuxta quantitatem subsidii et deuotionis affectum omnes  qui ad subuentionem terre sancte de bonis suis congrue ministrabunt  . Personas quoque ipsorum et bona ex quo crucem assumpserint sub beati Petri et nostra protectione suscipimus, nec non et sub archiepiscoporum et episcoporum et omnium prelatorum Ecclesie Dei defensione consistant, statuentes ut donec de ipsorum obitu uel reditu certissime cognoscatur, integra maneant et quieta consistant. Quod si quisquam contra presumpserit, per ecclesiarum prelatos appellatione postposita censura ecclesiastica compescatur. Si qui uero proficiscentium illuc ad prestandas usuras iuramento tenentur astricti, creditores eorum per ecclesiarum prelatos, ut remittatur eis prestitum iuramentum, et ab usurarum exactione desistant, eadem precipimus  districtione compelli. Quod si quisquam creditorum eos ad solutionem cegerit usurarum, eum ad restitutionem earum simili cogi animaduersione mandamus. Iudeos uero ad remittendas ipsis usuras per secularem compelli precipimus potestatem; et donec illas remiserint, ab uniuersis Christi fidelibus tam in mercimoniis quam in aliis per excommunicationis sententiam eis omnino communio denegetur.

Ut autem terre sancte subsidium diuisum in plurimos facilius impendatur, obsecramus omnes et singulos, per Patrem et Filium et Spiritum sanctum, unum solum uerum, unum eternum Deum postulantes, uice Christi, pro Christo, ab archiepiscopis et episcopis, abbatibus et prioribus, et tam  cathedralium quam aliarum conuentualium ecclesiarum capitulis et clericis uniuersis, nec non ciuitatibus, uillis et oppidis competentem numerum bellatorum cum expensis ad triennium necessariis secundum proprias facultates. Et si ad hoc unum quodlibet non suffecerit, plura coniungantur in unum; quia pro certo speramus quod persone non deerunt, si expense non desint. Postulantes hoc ipsum a regibus et principibus, comitibus et baronibus, aliisque magnatibus, qui forsitan per seipsos personaliter non accesserint ad obsequium Crucifixi. A ciuitatibus uero maritimis nauale subsidium postulamus. Et ne aliis onera grauia et importabilia imponere uideamur que digito nostro mouere nolimus,  protestamur ueraciter coram Deo quia quod ab aliis exigimus faciendum, hoc ipsi prompto animo faciemus. Clericis autem ad hoc negotium necessariis prouidimus indulgendum ut, omni contradictione cessante, beneficiorum suorum prouentus propter hoc ualeant usque ad triennium pignori obligare. Quia uero subsidium terre sancte multum impediri uel retardari contingeret si ante susceptionem crucis examinari quemlibet oporteret an esset idoneus et sufficiens ad huiusmodi uotum personaliter prosequendum, concedimus ut, regularibus personis exceptis, suscipiant quicunque uoluerint signum crucis  ; ita quod cum urgens  necessitas aut euidens utilitas postulauerit, uotum ipsum de apostolico possit mandato commutari aut redimi uel differri. Et propter eamdem causam remissiones et indulgentias hactenus a nobis concessas procedentibus in Hispaniam contra Mauros uel contra hereticos in Prouinciam reuocamus; maxime cum illis concesse fuerint ad tempus quod iam ex toto preteriit, et istis ob causam que iam ex maiori parte cessauit; utroque negotio per Dei gratiam adeo prosperato ut uehementem instantiam non requirat; et si forte requireret, nos ingruenti necessitati prospicere curaremus.

Concedimus tamen ut huiusmodi remissiones et indulgentie apud prouinciales remaneant et Hispanos. Ceterum quia cursarii et pirate nimis impediunt  subsidium terre sancte capiendo et spoliando, transeuntes ad illam et reuertentes ab illa, nos eos et principales adiutores et fautores eorum excommunicationis uinculo innodamus, sub interminatione anathematis inhibentes ne quis cum eis scienter communicet in aliquo uenditionis uel emptionis contractu, et iniungentes rectoribus ciuitatum et locorum suorum ut eos ab hac iniquitate reuocent et compescant. Alioquin, quia nolle perturbare peruersos nichil est aliud quam fouere, nec caret scrupulo societatis occulte qui manifesto facinori desinit obuiare, nos in personas et terras eorum seueritatem ecclesiasticam curabimus exercere, cum tales non minus quam Saraceni aduersentur nomini Christiano. Innouamus preterea excommunicationis  sententiam in Lateranensi concilio promulgatam aduersus eos qui Saracenis arma, ferrum et lignamina deferunt galearum, quique piraticis Saracenorum nauibus curam gubernationis exercent, eosque rerum suarum priuatione multari et capientium seruos, si capti fuerint, fore censemus; precipientes ut per omnes urbes maritimas diebus Dominicis et festiuis huiusmodi sententia publice innouetur. uerum cum longe plus de diuina clementia quam de humana potentia confidere debeamus, oportet nos in tali conflictu non tam corporalibus armis quam spiritualibus dimicare. Ideoque statuimus et mandamus ut singulis mensibus semel fiat generalis processio seorsum uirorum, ac seorsum, ubi fieri poterit,  mulierum, in humilitate mentis et corporis, cum deuota orationum instantia postulantium ut misericors Deus auferat a nobis hoc confusionis opprobrium, liberando terram illam in qua uniuersa redemptionis nostre sacramenta peregit de manibus paganorum, restituendo eam ad laudem et gloriam nominis sui sancti populo Christiano, prouiso prudenter ut semper in ipsa processione uerbum salutifere crucis cum diligenti exhortatione populo proponatur. Orationi uero ieiunium et eleemosyna coniungantur; ut iis quasi aliis facilius et celerius ipsa uolet oratio ad piissimas aures Dei, qui nos clementer exaudiat in tempore opportuno. Singulis  quoque diebus intra missarum solemnia, post pacis osculum, cum iam pro peccatis mundi offerenda uel sumenda est hostia salutaris, omnes tam uiri quam mulieres humiliter prosternantur in terram, et a clericis psalmus iste, Deus uenerunt gentes in hereditatem tuam , alta uoce cantetur: quo cum hoc uersu deuote finito: Exsurgat Deus, et dissipentur inimici eius, et fugiant a facie eius qui oderunt eum , sacerdos qui celebrat, orationem istam super altare decantet:

Deus, qui admirabili prouidentia cuncta disponis, te suppliciter exoramus ut terram quam unigenitus Filius tuus proprio sanguine consecrauit de manibus inimicorum crucis eripiens, restituas cultui Christiano, uota fidelium ad eius liberationem instantium misericorditer  dirigendo in uiam salutis eterne. Per eumdem Dominum nostrum, etc.

In illis autem ecclesiis in quibus conueniet processio generalis, truncus concauus statuatur tribus clauibus consignatus, una penes honestum presbyterum, alia penes deuotum laicum, et tertia penes aliquem regularem fideliter conseruandis, in quo clerici et laici, uiri et mulieres, eleemosynas suas ponant in terre sancte subsidium conuertendas secundum dispositionem eorum quibus hec fuerit sollicitudo commissa. Porro super processu et transitu modesto et ordinato, congruo loco et tempore faciendo, nondum oportet aliquid diffinire, donec exercitus Domini cruce signetur; sed tunc pensatis undique circumstantiis, quecunque uiderimus opportuna  de prudentum uirorum consilio statuemus. Ad hec igitur exsequenda dilectos filios . . . de Salem et . . . quondam de Nouocastro abbates et C. decanum Spirensem et prepositum Augustensem, uiros utique probate honestatis et fidei, deputamus: qui ascitis secum uiris prouidis et honestis, auctoritate nostra statuant et disponant quecunque ad hoc negotium promouendum uiderint expedire, facientes que statuerint in singulis diecesibus per uiros idoneos ad hoc specialiter deputatos fideliter ac sollicite procurari. Quocirca uniuersitatem uestram rogando monemus et obsecramus in Domino, per apostolica uobis scripta mandantes et in uirtute Spiritus sancti iniungentes quatenus eis pro Christo legatione  fungentibus tales uos exhibere curetis, necessaria ministrantes eisdem, quod per uos et in uobis fructum faciant exoptatum.

In eumdem modum per Magdeburgensem et Bremensem prouincias. In eumdem modum per Coloniensem prouinciam. In eumdem modum per Sardiniam. In eumdem modum per Salzeburgensem prouinciam. In eumdem modum per Dalmatiam. In eumdem modum per Treuerensem prouinciam. In eumdem modum per Rauennatem. In eumdem modum per Poloniam. In eumdem modum per Mediolanensem et Ianuensem prouincias constitutis. In eumdem modum per Suetiam. In eumdem modum per Marchiam Anconitanam. In eumdem modum per Lundensem prouinciam. In eumdem modum per Hungariam. In eumdem modum  per Angliam. In eumdem modum Pragensi episcopo, et abbatibus, prioribus et uniuersis Christi fidelibus per Bemiam constitutis. In eumdem modum per Tusciam. In eumdem modum per Hiberniam. In eumdem modum per Norwegiam. In eumdem modum per Calabriam. In eumdem modum per Scotiam. In eumdem modum uniuersis per regnum Francie constitutis.



XXIX. DE SALEM ET P. QUONDAM DE NOuOCASTRO ABBATIBUS, ET DECANO SPIRENSI, ET PRAEPOSITO AUGUSTENSI, EXSECUTORIBUS. Super eodem.

Pium et sanctum propositum quod de subuentione  terre sancte pro communi salute, Deo inspirante, concepimus et perducere satagimus ad effectum, ex generalibus litteris poteritis aduertere manifeste. Cum ergo de sinceritate ac sollicitudine uestra geramus fiduciam pleniorem, uosque reputemus idoneos ad fungendum pro Christo legationis officio in hac causa, deuotionem uestram monemus, rogamus et obsecramus in Domino, per apostolica uobis scripta districte precipiendo mandantes et in remissionem peccaminum iniungentes quatenus, accensi zelo fidei Christiane, per Maguntinensem prouinciam portetis in humilitate cordis et corporis uerbum crucis, et ad uindicandam iniuriam crucifixi fideles ipsius, prout in generalibus litteris continetur, cura sollicita et accurata sollicitudine inducatis, exsequentes  diligenter et efficaciter uniuersa que ad subsidium terre sancte in eisdem litteris uidebitis comprehensa, que a uobis uolumus studiose notari. Ut autem operum exhibitione monstretis uos portare in cordibus uestris stigmata Iesu Christi, districte precipimus quatenus, excutientes ab omni munere manus uestras, nec aliquid preter uictum et alia necessaria recipientes a quoquam, qui etiam moderate sumentes hec eadem et modeste, in euectionibus quatenarium et in personis senarium numerum singuli uestrum nullatenus excedatis; ita modum atque modestiam in iis aliisque seruantes ut in uobis nichil reprehensibile ualeat inueniri per quod offendiculum credito uobis Euangelio prebeatur;  promouentes eo studio ac uigilantia causam Christi ut multorum et magnorum bonorum que de ipsa credimus prouentura participes existatis. Si quid autem pro terre sancte succursu fuerit uobis oblatum, faciatis illud apud aliquem religiosum locum studiose reponi, significaturi nobis in fine anni processum et profectum sollicitudinis uestre, ut cognoscere ualeamus apud quos profeceritis in personis aut rebus ad hoc salutare negotium deputatis, nostrumque uobis beneplacitum rescribamus, docentes qualiter in antea procedere debeatis.

In eumdem modum episcopo quondam Halberstatensi, et F. quondam abbati de Sichen, per Magdeburgensem et Bremensem prouincias. In eumdem modum magistris Oliuerio Coloniensi scholastico,  et Hermanno decano Bunnensi, per Coloniensem prouinciam. In eumdem modum episcopo Ratisponensi, et preposito Salzeburgensi. In eumdem modum uilariensi et de Romerdorf abbatibus per Treuerensem prouinciam. In eumdem modum archiepiscopo Gneznensi. In eumdem modum Upsallensi archiepiscopo. Pium et sanctum, etc., usque rescribamus. Sane uolumus et mandamus ut per totam Suetiam cum consilio uenerabilis fratris nostri Ludensis archiepiscopi apostolice sedis legati, secundum prescriptam formam hoc negotium exsequaris. Nos enim eidem archiepiscopo nostris damus litteris in mandatis ut tibi super hoc consilium tribuat opportunum.

In eumdem modum Lundensi archiepiscopo apostolice  sedis legato. Pium, etc., usque accensus zelo fidei Christiane adiungas tibi uiros idoneos, cum quibus per totum regnum Danorum portes, etc., usque fideles ipsius diligenter inducas, etc., usque in euectionibus, cum pro hac causa processeris, uicenarium numerum non excedas, etc., usque causam Christi, ut particeps fias multorum et magnorum, etc., usque rescribamus. Sane scribimus uenerabili fratri nostro Upsallensi archiepiscopo ut ipse per totam Suetiam cum tuo consilio secundum prescriptam formam hoc negotium exsequatur. Quare uolumus et mandamus ut super hoc ei consilium tribuas opportunum.

In eumdem modum Galtero Londoniensi archidiacono, cancellario et magistro Phi. de Oxonie  per Angliam. In eumdem modum episcopo Florentino, et archiepiscopo Pistoriensi per Tusciam. In eumdem modum archiepiscopo Dubliniensi et abbati Mellifontis per Hiberniam. In eumdem modum Nidrosiensi archiepiscopo per Norwegiam. In eumdem modum Ariminensi et Anconitano episcopis per Anconitanam marchiam. In eumdem modum Sancti Andree et Glasquensi episcopis per Scotiam. In eumdem modum Calaritano et Turritano archiepiscopis per Sardiniam. In eumdem modum Spalatino et Ragusino episcopis per Dalmatiam. In eumdem modum Parmensi episcopo et abbati Sancti Stephani Bononiensis. In eumdem modum archiepiscopis et episcopis Hungarie, ita quod quilibet in diecesi sua. In eumdem modum  Nicolao subdiacono nostro. In eumdem modum Cusentino archiepiscopo et abbati Sambucinensi. In eumdem modum Roberto tituli Sancti Stephani in Celio monte presbytero cardinali, apostolice sedis legato.



XXX. ARCHIEPISCOPO ET EPISCOPIS, ABBATIBUS, PRIORIBUS PER uIENNENSEM PROuINCIAM CONSTITUTIS. Indictio concilii generalis. 

uineam Domini Sabaoth multiformes moliuntur bestie demoliri, quarum incursus adeo inualuit contra ipsam ut ex parte non modica pro uitibus spine succreuerint, et, quod gementes referimus, ipse iam uites proferant pro uua labruscam, infecte  multipliciter et corrupte. Illius ergo testimonium inuocamus qui testis est in celo fidelis quod inter omnia desiderabilia cordis nostri duo in hoc seculo principaliter affectamus, ut ad recuperationem uidelicet terre sancte ac reformationem uniuersalis Ecclesie ualeamus intendere cum effectu: quorum utrumque tantam requirit prouisionis instantiam ut absque graui et grandi periculo ultra dissimulari nequeat uel differri. Unde supplicationes et lacrymas frequenter effudimus coram Deo, humiliter obsecrantes quatenus super iis suum nobis beneplacitum reuelaret, inspiraret affectum, accenderet desiderium, et propositum confirmaret, facultatem et opportunitatem prestando ad ea salubriter exsequenda. Quapropter habito super iis cum fratribus  nostris et aliis uiris prudentibus frequenti ac diligenti tractatu, prout tanti sollicitudo propositi exigebat, hoc tandem ad exsequendum predicta de ipsorum consilio prouidimus faciendum, ut quia hec uniuersorum fidelium communem statum respiciunt, generale concilium iuxta priscam sanctorum Patrum consuetudinem conuocemus propter lucra solummodo animarum opportuno tempore celebrandum: in quo ad exstirpanda uitia et plantandas uirtutes, corrigendos excessus, et reformandos mores, eliminandas hereses, et roborandam fidem, sopiendas discordias, et stabiliendam pacem, comprimendas oppressiones, et libertatem fouendam, inducendos principes et populos Christianos ad succursum et subsidium terre sancte tam a clericis  quam a laicis impendendum, cum ceteris que longum esset per singula numerare, prouide statuantur inuiolabiliter obseruanda circa prelatos et subditos regulares et seculares quecunque de ipsius approbatione concilii uisa fuerint expedire ad laudem et gloriam nominis eius, remedium et salutem animarum nostrarum, ac profectum et utilitatem populi Christiani.

Quia uero ante biennium uniuersale non posset concilium commode congregari, disposuimus interim per uiros prudentes in singulis prouinciis plenius explorare que apostolice prouisionis limam exposcunt, et premittere uiros idoneos ad terre sancte negotium procurandum, ut si, exigente necessitate  sacrum concilium approbauerit, nos personaliter ipsum negotium assumamus efficacius promouendum. Credentes igitur hoc salutare propositum ab illo descendere a quo est omne datum optimum et omne donum perfectum, uniuersitati uestre per apostolica scripta precipiendo mandamus quatenus uos taliter preparetis quod a presenti Dominice Incarnationis millesimo ducentesimo decimo tertio anno usque ad duos annos et dimidium, prefixis uobis pro termino Kalendis Nouembris, nostro uos conspectui presentetis cum modestia et cautela, ita quod in uestra prouincia unus uel duo de suffraganeis ualeant episcopi remanere pro Christianitatis ministeriis exercendis; et tam illi quam alii qui canonica forte prepeditione detenti personaliter  uenire nequiuerint, idoneos pro se dirigant responsales, personarum, et euectionum mediocritate seruata quam Lateranense concilium definiuit, ut nullus omnino plures, quiuis autem pauciores secum adducere possit; nec quisquam superfluas faciat et pomposas, sed necessarias tantum et moderatas expensas, ostendendo se actu et habitu uerum Christi cultorem, cum non secularis applausus, sed spiritualis profectus in hoc sit negotio requirendus. Iniungatis autem uos, fratres archiepiscopi et episcopi, ex parte nostra uniuersis Ecclesiarum capitulis, non solum cathedralium, sed etiam aliarum, ut prepositos uel decanos aut alios uiros idoneos ad concilium pro se mittant, cum nonnulla sint in ipso tractanda que specialiter ad Ecclesiarum  capitula pertinebunt. Interim uero et per uos ipsos et per alios uiros prudentes uniuersa subtiliter inquiratis que correctionis aut reformationis studio indigere uidentur, et ea fideliter conscribentes, ad sacri concilii perferatis examen, circa subuentionem necessariam terre sancte, ubi Deus rex noster ante secula salutem in medio terre dignatus est operari, opem et operam efficaciter impensuri, assistendo fideliter et prudenter iis quos deputauerimus ad hoc negotium specialiter procurandum. Nullus itaque se fallaciter excusando ab exsecutione tam sancti operis subtrahat, si canonicam uult effugere ultionem. Nemo dissensionum obstacula uel itinerum impedimenta causetur, que, Domino faciente signum in bonum, ex magna iam parte cessare  ceperunt. Nam et quanto imminent maiora pericula, tanto potiora remedia conuenit adhiberi. Nunquam enim nauigauit per equora qui semper exspectat ut mare non concitet ex se fluctus.

Datum Laterani, XIII Kal. Maii, pontificatus nostri anno decimo sexto.

In eumdem modum scriptum est archiepiscopo et episcopis, abbatibus, prioribus constitutis per prouincias Maguntinensem, Bremensem, Gneznensem, Salzebargensem, Treuerensem, Magdeburgensem, Coloniensem, Eboracensem, Tarantasiensem, Armachanensem, Rauennatensem, Ragusiensem, Mediolanensem, Arelatensem, Narbonensem, Iadrensem, Nidrosiensem, Ianuensem, Bisuntinensem, Arborensem,  Aquilegensem, Cantuariensem, Spalatinensem, Gradensem, Turritanensem, Dubliniensem, Upsallensem, Ebredunensem, Casselensem, Heracliensem, Atheniensem, Thessalonicensem, Larissensem, Patracensem, Cretensem, Tuamensem, Lundensem, Strigoniensem, Calaritanensem, Andrinopolitanensem, Lugdunensem, Aquensem, Antibarensem, Macrensem, Neupratensem, Messinopolitanensem, Pisanam, Tripolitanam, uerisiensem, Tyrensem, Philippensem, Terraconensem, Toletanensem, Bracarensem, Compostellanam, Corinthiensem, Nazarensem, Senonensem, Rotomagensem, Turonensem, Bituricensem, Burdegalensem. In eumdem modum archiepiscopo, episcopis, abbatibus et prioribus constitutis per Cyprum, Calabriam, Siciliam, Bulgariam et Blachiam, Scotiam.  In eumdem modum Catholico et archiepiscopis et episcopis nec non abbatibus per Armeniam. In eumdem modum episcopo Pragensi, episcopo Regensi, et Maronitanensi, Sertensi, et Miditensi archiepiscopis, et episcopo Cofonensi, ita quod unicuique seorsim. In eumdem modum episcopis per Tusciam et Marchiam Anconitanam et ducatum Spoleti constitutis. In eumdem modum patriarche et Archiepiscopis et episcopis et abbatibus tam Latinis quam Grecis per Constantiponolitanam prouinciam constitutis.

In eumdem modum illustri Constantinopolitano Imperatori, usque ex se fluctus. Cum ergo deceat et expediat ut tua imperialis sublimitas ad synodum tam solemnem nuntios dirigat speciales, serenitatem  tuam monemus et exhortamur attentius quatenus prescripto termino, uita comite, uiros idoneos dirigere non postponas, per quos tue nobis aperias beneplacitum uoluntatis; quia, quantum cum honestate poterimus, ad tuum libenter et efficaciter intendemus commodum et honorem.

Datum.

In eumdem modum Philippo illustri regi Francorum. In eumdem modum regibus Aragonum, Nauarre, Castelle, Legionensi, Portugalensi, Cypri, Norwegie, Corkaie, Lumbricensi, Conaccie, Mindiensi, Suetie, ita quod unicuique seorsim. In eumdem modum magistro et fratribus militie Templi. uineam Domini Sabaoth, etc., usque donum perfectum, uniuersis archiepiscopis et episcopis ac aliis  ecclesiarum prelatis per uniuersas fere Christianorum prouincias constitutis per apostolica scripta precipiendo mandamus ut se ipsos taliter preparent, etc., uerbis competenter mutatis, usque requirendus. Iniungant etiam archiepiscopi et episcopi ex parte nostra uniuersis Ecclesiarum capitulis, etc., usque fluctus. Cum igitur in hoc generali concilio sint multa tractanda que ad statum uestri ordinis pertinebunt, decet et expedit ut ad idem concilium uiros idoneos destinetis, qui negotia uestra debeant fideliter procurare.

In eumdem modum magistro et fratribus Hospitalis Ierosolymitani. In eumdem fere modum abbati et conuentui Cisterciensi, et abbati et conuentui Premonstratensi,  unicuique seorsim. In eumdem modum capitulo Constantinopolitano, usque cum modestia et cautela. Qui uero canonica forte prepeditione detenti personaliter uenire nequiuerint, idoneos pro se dirigant responsales; nec quisquam superfluas, etc., usque requirendus. Ideoque discretioni uestre per apostolica scripta mandamus quatenus ei qui, auctore Deo, Constantinopolitane Ecclesie presidebit, ex parte nostra que premissa sunt fideliter nuntietis, ut et ipse iuxta priscam formam nostro se conspectui representet; nichilominus de collegio uestro uiros idoneos pro uobis ad hoc sacrum concilium transmissuri, cum nonnulla sint in ipso tractanda que specialiter ad Ecclesiarum capitula pertinebunt. Interim uero per uos ipsos et alios uiros  prudentes, etc., usque perferatis examen. Nullus itaque se fallaciter, usque ex se fluctus.

Datum.



XXXI. ARCHIEPISCOPIS, EPISCOPIS, ABBATIBUS, PRIORIBUS, CAETERISQUE CLERICIS PER REGNUM FRANCIAE CONSTITUTIS. Super eodem. 

Pium et sanctum propositum quod de subuentione terre sancte pro communi utilitate, Deo inspirante, concepimus et perducere satagimus ad effectum, ex generalibus litteris poteritis aduertere manifeste. Ad hoc igitur salutare propositum exsequendum dilectum filium nostrum Robertum tituli  Sancti Stephani in Celio monte presbyterum cardinalem, apostolice sedis legatum, uirum utique probate honestatis et fidei, destinamus, merito sue probitatis speciali gratia nobis acceptum, per apostolica uobis scripta precipiendo mandantes quatenus eum uice nostra, imo potius uice Christi, deuote suscipere ac honeste tractare curetis, ipsius salubribus monitis et mandatis humiliter intendentes, presertim in iis que pertinent ad subsidium terre sancte. Nos enim quod super iis et aliis ad sue legationis officium pertinentibus prouida deliberatione statuerit precipimus inuiolabiliter obseruari; concedentes eidem ut euellat et destruat, edificet atque plantet, que sibi euellenda et destruenda, edificanda occurrerint et plantanda.

 Datum, etc.



XXXII. ROBERTO TITULI SANCTI STEPHANI IN CeLIO MONTE PRESBYTERO CARDINALI APOSTOLICAE SEDIS LEGATO. Super eodem. 

Ut efficacius possis intendere ad subsidium terre sancte, presentium tibi auctoritate concedimus ut iis qui ad tuam uocationem deuote conuenerint ad audiendum uerbum salutifere crucis, de iniunctis sibi penitentiis uice nostra certam ualeas indulgentiam impertiri. De torneamentis autem hoc tibi duximus concedendum, ut de uirorum prudentum consilio salubriter statuas quod terre sancte utilitati  secundum Deum uideris expedire.

Datum, etc.



XXXIII. ILLUSTRI REGI FRANCORUM. Ei commendat legatum apostolicum. 

Quam sincerum dilectionis affectum erga te ac filium tuum et regnum Francie habeamus nouit ille qui testis est in celo fidelis, cuius super hoc testimonium secure possumus inuocare. Adeo quippe regni tui exaltationem diligimus, priuilegiata semper opera commendantes que processerunt de ipso, quod equanimius Ecclesie Romane quam ipsi regno sustineremus magnum aliquid aduersitatis accidere, cum facilius hec quam illud ab imminenti  posset periculo liberari. Ut ergo super hoc amplius securus reddaris et certus, mittimus ad tuam regalem presentiam dilectum filium nostrum Robertum tituli Sancti Stephani in Celio monte presbyterum cardinalem, apostolice sedis legatum, uirum utique probate honestatis et fidei, qui ea que plenius accepit a nobis, expressius tibi referat uiua uoce; serenitatem tuam rogantes et exhortantes in Domino quatenus eum benigne recipias et honeste pertractes, ipsius acquiescendo salubribus monitis et consiliis propter Deum.

Datum.

In eumdem modum nobili uiro Ludouico karissimi in Christo filii nostri Philippi regis Francorum illustris primogenito. In eumdem modum nobili mulieri  Blance uxori nobilis uiri Ludouici karissimi in Christo filii nostri illustris regis Francorum primogeniti.



XXXIu. PATRIARCHAE ALEXANDRINO. Consolatur eum et inuitat ad concilium.

Ex litteris quas aliquoties tua nobis fraternitas destinauit et aliis quoque indiciis cognouimus euidenter te non solum ad sacrosanctam Romanam Ecclesiam matrem tuam, uerum etiam ad personam nostram specialiter deuotionem habere debitam et deuotam. Propter quod habentes te in uisceribus caritatis, tibi compatimur in tribulationibus quas pateris et pressuris: quamquam et tibi et nobis sit  in eis ipsius gloriandum, cum id quod in presenti est momentaneum et leue tribulationis huiusmodi supra modum in sublimitate pondus eterne glorie operetur, nec sint condigne passiones huius temporis ad futuram gloriam reuelandam in illis qui pro Christi nomine patiuntur. Propter quod Apostolus sibi placebat in infirmitatibus suis, in contumeliis, in necessitatibus, in persecutionibus et angustiis quas sustinebat pro Christo, et cum infirmabatur, tunc maxime potens erat, sciens quod uirtus in imfirmitate perficitur, et quod licet per eam homo corrumpatur exterior, interior tamen per eamdem iugiter renouatur. Timentibus enim Deum omnia cooperantur in bonum, qui suos non solum de tribulationis  angustia liberat, sed etiam in ipsa tribulatione dilatat, ut quasi meridianus fulgor consurgat eis ad uesperam, et cum se consumptos putauerint, ut lucifer oriantur. Benedicas igitur Deo et Patri Domini nostri Iesu Christi, qui te in omni benedictione spirituali secundum gratie sue diuitias benedixit, et ut esses immaculatus in conspectu ipsius, dedit tibi ut non solum credas in Christum, sed pro Christo etiam patiaris. Porta ergo, carissime frater, in corpore tuo stigmata Iesu Christi, per quem mundus tibi crucifixus est et tu mundo. Stabilis esto et aduersus mundanas aduersitates immobilis, abundans in opere Dei semper, sciens quod labor tuus non est inanis in Domino, et sicut in te Christi passiones abundant, ita et per Christum abundet  consolatio tua, qui te supra id quod potes non patietur tentari, sed faciet in ipsa tentatione prouentum, ut ualeas sustinere; cum iam ipso docente didiceris in quibus es esse sufficiens, et cum Apostolo scias satiari, scias et esurire, et abundare, et penuriam pati, ac possis in eo qui te confortat omnia tolerare. Fideles quoque ab infidelibus in captiuitate detentos sedulis exhortationibus corrobora et confirma, ne deficiant in tribulationibus suis, sed cogitantes in lucta uictoriam et premium in labore, bonum certamen certare, non desinant, et cursum seruando fidem feliciter consummare, ut de reliquo coronam iustitie merito ualeant exspectare, quam reddet eis in illa die Dominus iustus iudex; scientes quod nos ab liberationem eorum studium diligens  et operam efficacem, si desuper datum fuerit, satagimus adhibere. Denique ad tuam duximus notitiam perferendum quod cum inter omnia desiderabilia cordis nostri duo in hoc seculo principaliter affectemus, ut ad recuperationem uidelicet terre sancte ac reformationem uniuersalis Ecclesie ualeamus intendere cum effectu, hoc ad exsequendum predicta de fratrum nostrorum consilio prouidimus faciendum, ut scilicet quia hec uniuersorum fidelium communem statum respiciunt, generale concilium iuxta priscam sanctorum Patrum consuetudinem conuocemus opportuno tempore celebrandum: in quo ad exstirpanda uitia et plantandas uirtutes, corrigendos excessus, et reformandos mores, eliminandas hereses, et roborandam fidem, sopiendas  discordias, et stabiliendam pacem, comprimendas oppressiones, et libertatem fouendam, inducendo principes et populos Christianos ad succursum et subsidium terre sancte tam a clericis quam laicis impendendum, cum ceteris que longum esset per singula numerare, prouide statuantur, inuiolabiliter obseruanda circa prelatos et subditos regulares et seculares, ad diuini nominis gloriam et honorem, remedium et salutem animarum nostrarum, ac profectum et utilitatem populi Christiani; patriarchis, archiepiscopis et episcopis per uniuersas fere Christianorum prouincias constitutis per scripta nostra mandantes ut se taliter studeant preparare quod a presentis Dominice Incarnationis millesimo  ducentesimo tertio decimo anno usque ad duos annos et dimidium, prefixis sibi pro termino Kalendis Nouembris, nostro se conspectui representent cum modestia et cautela; ita quod qui canonica forte prepeditione detenti personaliter uenire nequiuerint, aut remanserint pro Christianis ministeriis exercendis, idoneos pro se dirigant responsales. Quia igitur in tanto negotio tuam desideramus habere presentiam, fraternitatem tuam rogandam duximus et monendam, per apostolica tibi scripta mandantes quatenus, si fieri poterit, personaliter ad presentiam nostram accedas termino suprascripto. Quod si forsan uenire nequiueris, saltem aliquem uirum idoneum pro te ad concilium mittere non postponas. Tu denique, uenerabilis frater in Christo,  tuarum nobis apud iustissimum iudicem et piissimum Patrem orationum impertire suffragium, quo plurimum indigemus.



XXXu. DUCI ET POPULO uENETORUM. De negotio terre sancte.

A memoria uestra non excidit quam solemni uoto uos ad terre sancte subsidium astrinxistis. Licet autem propositum uestrum ad alia postmodum declinauerit, uotum tamen nichilominus in sua firmitate permansit; quia etsi cuique sit in uouendo libertas, est tamen necessitas in reddendo, cum sit scriptum: uouete et reddite Domino Deo uestro : quorum primum pertinet ad consilium, secundum  pertinet ad preceptum. Cum igitur opportunum uobis tempus immineat reddendi Domino uota uestra, uniuersitatem uestram rogamus, monemus et exhortamur in Domino, per apostolica uobis scripta precipiendo mandantes quatenus uos taliter preparetis quod non transgressores uoti, sed exsecutores diligentes inueniamini et fideles; pro certo scientes quod si forte diuino timore postposito negligeretis efficere quod mandamus, graue uobis immineret salutis dispendium apud Deum et infamie quoque opprobrium apud mundum; quemadmodum econtrario, si quod uobis iniungimus curaueritis adimplere, et laudem apud homines temporalem et mercedem apud Deum merebimini sempiternam.



XXXuI. ALBERTO IEROSOLYMITANO PATRIARCHAE APOSTOLICAE SEDIS LEGATO. De negotio terre sancte, et ut accedat ad concilium generale.


Pium et sanctum propositum quod de subuentione terre sancte pro communi utilitate, Deo inspirante, concepimus et perducere satagimus ad effectum, ex generalibus litteris ad uniuersas pene Christianorum prouincias destinatis, quorum tibi transcripta dirigimus, intelliges manifeste. Super quo tanto pleniori gaudio hilaresces quanto profecto id ardentiori desiderio affectasti. Ne uero detestabilis conuersatio  quorumdam inhabitantium terram ipsam huius salutaris exsecutionem propositi aut impediat aut retardet, cum Deum suis nefandis operibus non ad indulgentiam prouocent, sed ad iram, carissimam nobis tue fraternitatis prudentiam obsecramus in Domino quatenus more prudentis medici ad lethalem eorum plagam curandam diuersis experimentis utaris, eosque studeas ad ueram penitentiam reuocare, si forte salubribus acquiescendo consiliis diuine uirtutis accipiant medicinam, per quam diuine sentiant medicine uirtutem. Licet autem dura Saracenorum perfidia non consueuerit humilibus Christianorum precibus emolliri, ut tamen ille nostram humilitatem respiciat qui superbis resistit, humilibus uero dat gratiam, de uirorum prudentum  consilio diuinum pre oculis timorem habentium, Soldanum Damasci et Babylonie, qui hereditatem Christi detinet occupatam, apostolicis prouidimus litteris humiliter premonendum secundum formam quam in ipsis litteris uidebis expressam. Nam et dispositionibus nostris auditis, que utinam cum possent omnino latere, fortassis omnipotens Deus suum in eum terrorem immittet, et benigne rogatus ostendet facere se spontaneum quod dure compulsus facturum se putaret inuitum. Unde uolumus et mandamus quatenus cum nuntiis nostris uiros prouidos et fideles ad eum facias destinari, qui apud ipsum nostrum studeant promouere mandatum. Interim autem carissimum in Christo filium nostrum Ioannem Ierosolymitanum regem illustrem  et tam Hospitalis quam militie Templi fratres, cum peregrinis pariter et indigenis, ad defensionem et custodiam huius terre prudenter moneas et inducas; ne  ei quidquam aduersi ualeat euenire, diuino semper auxilio inuocato. Quia uero tuam nobis presentiam ad hoc salutare propositum exsequendum ualde credimus necessariam, imo quammaxime fructuosam, fraternitatem tuam rogandam duximus et monendam, per apostolica tibi scripta mandantes quatenus, si uideris posse fieri absque graui dispendio terre sancte, prefixum ad uniuersale concilium celebrandum quam cito poteris satagas terminum preuenire, ducens aliquos uiros tecum in consilio prouidos et in  commisso fideles, qui plene nouerint circumstantias causarum et rerum, temporum et locorum: quibus undique circumspectis, ad liberationem hereditatis Dominice utilius intendere ualeamus. Tu denique, uenerabilis frater in Christo, tuarum nobis apud iustissimum iudicem et piissimum Patrem orationum impertire suffragium, quo plurimum indigemus.



XXXuII. MOBILI uIRO SAPHILDINO SOLDANO DAMASCI ET BABYLONIAE, TIMOREM DIuINI NOMINIS ET AMOREM. Eiusdem fere argumenti cum superiore.

Daniele propheta testante, didicimus quod est Deus in celo, qui reuelat mysteria, mutat tempora,  et transfert regna, ut uniuersi cognoscant quod dominatur Excelsus in regno hominum, et cui uoluerit dabit illud. Hoc autem euidenter ostendit quando Ierusalem et fines ipsius in manus fratris tui tradi permisit, non tam propter eius uirtutem quam propter offensam populi Christiani Deum ipsum ad iracundiam prouocantis. Nunc autem ad illum conuersi speramus quod ipse miserebitur nostri, qui secundum Prophetam cum iratus est, non obliuiscitur misereri. Unde illum imitari uolentes  qui de se dicit in Euangelio: Discite a me quia mitis sum et humilis corde , magnitudinem tuam humiliter obsecramus quatenus ne propter uiolentam detentionem prefate terre plus adhuc effundatur humani sanguinis quam hactenus est effusum, saniori utens consilio restituas eam nobis, de cuius detentione, preter inanem gloriam, forte plus tibi difficultatis quam utilitatis accrescit; ipsaque reddita, et dimissis utrinque captiuis, quiescamus a mutuis impugnationum offensis; ita quod apud te non sit deterior conditio gentis nostre quam apud nos est conditio gentis tue. Latores ergo presentium ad tuam presentiam destinatos rogamus ut benigne suscipias et honeste pertractes, dignum illis responsum tribuens cum effectu.



XXXuIII. ABBATI DE BAZACO XANTONENSIS DIeCESIS, ET ELIAE DE GRAECIA ENGOLISMENSI CANONICO. De collatione prebendarum. 


Ex uestris accepimus litteris quod cum ordinationem de quibusdam prebendis in Ecclesia Xantonensi uacantibus uobis duobus et dilecto filio abbati de Talemundo duxerimus committendam, . . archidiacono et A. Fulcerio canonico Xantonensibus, instantibus uobis duobus, tertio per litteras excusato, ut mandatum apostolicum impleretis, pars capituli facultatum insufficientiam allegauit, producens  nichilominus quoddam priuilegium felicis recordationis Alexandri pape predecessoris nostri, per quod ei uidebatur indultum ne plures recipere cogerentur quam suppeterent Ecclesie facultates. uos tandem, auditis hinc inde propositis, de assensu partium ipsum negotium cum attestationibus quas ad presentationem capituli recepistis de insufficientia facultatum et transcripto memorati priuilegii uestris sigillis inclusis ad sedem apostolicam remisistis. Cum autem nobis fuerit pro capitulo supplicatum ut secundum hoc dignaremur illi Ecclesie prouidere, discretioni uestre per apostolica scripta mandamus quatenus, inquisita super premissis plenius ueritate, de omnibus uel aliquibus prebendarum illarum secundum facultates Ecclesie ordinetis  iuxta cursum in Xantonensi Ecclesia consuetum. Quod si forte de omnibus uel aliquibus nequiueritis ordinare, ordinationem ipsam usque ad tempus concilii differatis; prefato capitulo iniungentes ut tunc nuntios mittant ad nostram presentiam speciales, super hoc mandatum apostolicum recepturos. Nullis litteris ueritati et iustitie preiudicantibus, etc. Tu denique, fili abbas, super te ipso, etc.

Datum Laterani, II Non. Iunii, pontificatus nostri anno XuI.





DE NEGOTIO COMITUM TOLOSAE, CONuENARUM FUXI, ET GASTONIS DE BEARNO.





XXXIX. De negotio comitis Tolosani.


 Sanctissimo Patri et benignissimo domino Innocentio Dei gratia summo pontifici Hugosola Dei permissione Regensis episcopus et Thedisius canonicus Ianuensis, humiles serui eius, cum longitudine dierum et uita perenni, ad oscula pedum seipsos. Sanctitati uestre insinuatione presentium innotescat quod de facto comitis Tolosani, quod olim insufficientie nostre prouidentia uestra commisit, processimus in hunc modum. Sane prius apud Sanctum Aegidium infra tres menses secundum tenorem apostolici rescripti concilium habuimus archiepiscoporum, episcoporum et aliorum prelatorum Ecclesie, baronum etiam, et aliorum quorum presentiam nouimus opportunam; ante omnia per litteras nostras comiti memorato mandantes ut hereticos et rotarios de terra sua expelleret, alia etiam mandata impleret humiliter ad que tenebatur astrictus  pluribus iuramentis; ne si forte mandata illa implere negligeret, purgationi sue impedimentum prestaret. Cumque uocatus uenisset ad concilium, et per operis euidentiam manifeste nobis et toti concilio constitisset quod mandata que de hereticis et rotariis expellendis et aliis causis multis et negotiis diuersis temporibus a diuersis legatis, et precipue a bone memorie magistro Milone, sibi facta fuerant non impleuerat nec implebat, consilium fuit omnium et communis deliberatio, ipsum non debere tunc temporis ad purgationem admitti. Non enim uerisimile uidebatur quod in tantis criminibus, uidelicet super heresi et nece legati, bene iuraret qui toties in minoribus causis et articulis sua fuerat iuramenta transgressus. Iniunctum itaque sibi fuit a prelatis qui conuenerant ad colloquium et a nobis ut hereticos et rotarios de suo districtu expelleret, et alia nichilominus impleret humiliter et deuote de quibus constabat ipsum iuramentis plurimis obligatum fuisse; quatenus cum in iis et aliis se dignum  fecisset, requisiti ab ipso circa personam eius apostolicum exsequeremur mandatum. At ipse recedens a nobis, non solum non impleuit que mandauimus, uerum datus in reprobum sensum ex toto, et oblitus multam gratiam et misericordiam quam ultra suorum exigentiam meritorum apud apostolicam sedem inuenit, cepit iniquitati iniquitatem apponere ac preteritis abominationibus et criminibus committere grauiora: propter que a legatis de communi consilio prelatorum multoties fuit anathematis mucrone percussus, et exposita terra eius. Nec credat apostolica circumspectio nos in exsequendo mandato uestro exstitisse aliquatenus desides uel remissos. Sepissime enim dictum comitem ex parte uestra citauimus, et ad presentiam nostram uenire contempsit; nec uenerabilibus Patribus Carpentoractensi et uasionensi episcopis et clericis eorum, quibus usque ad summam fere mille marcharum per me Regensem et bone memorie magistrum Milonem  sub pena excommunicationis quondam fuerat condemnatus, et aliis ecclesiasticis et miserabilibus personis, quas exheredauerat, uoluit satisfacere coram nobis, que omnia per uenerabilem Patrem Nemausensem episcopum, tunc Sancti Ruffi abbatem, et litteras nostras et per me Thedisium, qui postmodum ad pedes uestros accessi, benignitati uestre curauimus diligentissime intimare. Postquam autem a beatitudine uestra hoc anno recepimus super eodem negotio iteratum mandatum, licet a comite ipso nunquam fuerimus requisiti, apud Auenionensem ciuitatem in Prouincia continuo uocauimus Ecclesiarum prelatos, quorum consilio et deliberatione  mandatum uestrum tutius exsequi ualeremus. uerum ego Thedisius grauissima infirmitate preuentus, et multi ex prelatis, quia generalis corruptio eris ibi erat, nequiuimus colloquio interesse; sicque factum est ut necessario negotium differretur. Deinde quando tempus habuimus opportunum, uenerabiles Patres Narbonensis apostolice sedis legatus et Burdegalensis archiepiscopi, multi preterea episcopi, et alii Ecclesiarum prelati, iuxta Tolosam apud uaurum ad citationem nostram ad concilium conuenerunt: a quibus, prout tenebamur, in tanto negotio consilium requisiuimus diligenter. Ipsi uero post multam deliberationem et diligentem tractatum consilium suum nobis in scriptis dederunt, quatuor, nomine omnium, sigillatum sigillis, sicut de uerbo ad uerbum inferius plenius continetur.

In nomine Domini nostri Iesu Christi. Amen. Hoc est consilium quod dominus Narbonensis archiepiscopus,  apostolice sedis legatus, et alii Ecclesiarum prelati qui fuerunt in concilio apud uaurum, dederunt Regensi episcopo et magistro Thedisio canonico Ianuensi iudicibus delegatis a domino papa super negotio comitis Tolosani. Consuluerunt enim eis quod comes Tolosanus propter multiplices causas et rationes non debebat ab eis ad purgationem admitti, tam super crimine heretice prauitatis, quam super nece legati. Constat enim et notorium est quod de expellendis hereticis et rotariis de terra sua et aliis multis articulis multoties prestitit iuramenta in manibus legatorum, quorum nullam seruauit. Imo postquam ab apostolica sede rediit, apud quam multam misericordiam et gratiam inuenit ultra suorum exigentiam meritorum, iniquitatem iniquitati apponens, adauxit pedagia, impugnauit Ecclesiam et pacem cum rotariis et hereticis incessanter impugnat, receptauit hereticos, fouit et fouet, et quanta potuit et potest uirtute defendit. Mille insuper et ultra de crucesignatis clericis et  laicis rotarii eius et complices occiderunt. Preterea abbatem de Montealbano fere per annum captum detinuit, abbatem de Moysiaco cepit, episcopum Agennensem de propria sede cum rotariis eiecit, et ciuitate sua et aliis bonis omnibus spoliauit, et damnificauit eum in ualentia quindecim millium solidorum. Adeo preterea infamatus fuit et est de heresi a longis retro temporibus apud bonos et graues quod inuincibiliter presumitur contra ipsum. Propter istas et alias plurimas enormitates et manifestos excessus ipsius, que omnia longum est enarrare, dixerunt prelati et concorditer responderunt quod adeo se fecit indignum ut ei fieri copia Euangeliorum non deberet a legatis uel iudicibus delegatis, et etiam quia tali excommunicationis genere propter ea que dicta sunt tenetur astrictus quod ab eis sine speciali mandato domini pape non potest absolui. Placuit enim toti concilio ut presens scriptum sigillis dicti domini Narbonensis  archiepiscopi et Albiensis, Tolosani, et Conuenarum episcoporum suo et aliorum nomine signaretur.

Et quia non poteramus ad purgationem iniungendam comiti procedere, iuxta consilium prelatorum per litteras nostras bis protestati fuimus comiti sepe dicto quod per ipsum stabat et impedimentum prestiterat ne factum ipsius posset ulterius habere progressum absque summi pontificis licentia speciali. Profecto, preter alias iniquitates et abominationes ipsius, abbatem de Montealbano fere per annum tenuerat uinculis mancipatum, nec non de sede propria bonis omnibus spoliatum eiecerat episcopum Agennensem. Ipse tamen nobis  postea per quemdam notarium suas litteras destinauit, in quibus misericordiam potius quam iudicium implorabat, postulans a nobis ut uel mitteremus Tolosam ad ipsum, aut ei assignaremus locum alium competentem. Quibus diligenter in scriptis rescripsimus quod in causa eius propter rationes prefatas procedere nullatenus poteramus, et idcirco noluimus eum grauare uel etiam nos ipsos inutiliter laboribus et expensis. uolentes igitur fines mandati diligentissime custodire, meram et plenam ueritatem, scilicet totius facti seriem et processum, beatitudini uestre breuiter intimamus, cui soli Dominus imponendi finem tantis claudibus plenissimam scientiam et potestatem concessit. Ecclesie sue omnipotens presidentiam uestram in longitudinem dierum conseruet.





XL. De eadem re. 


Sanctissimo Patri ac benignissimo domino Innocentio Dei gratia summo pontifici, Michel diuina promissione Arelatensis archiepiscopus, Willelmus Auenionensis, Burnus uiuariensis, Raimundus Uticensis, Arnaldus Nemausensis, Guillelmus Magalonen. Guillelmus Carpentoractensis, Guillelmus Aurasicensis, Gaufridus Tricastinensis et Bertrandus Cauellicensis episcopi, et Raibaldus uasionensis electus, et Pontius monasterii Sancti Aegidii abbas, humiles serui sanctitatis ipsius, longitudinem dierum cum uita et salute perenni. Utinam infallibiliter et oculata fide posset uestra sanctitas sicut nos possumus intueri qualiter uidelicet partes nostras et fere totam prouinciam Narbonensem, terras olim miserie tenebrarum et umbre mortis, et in quibus nullus ordo, sed confusio inerat sempiterna, per ministerium uestrum et illorum quos ad exstirpandum lolium agro  Dominico ante faciem uestram operarios destinastis, Rex glorie, Dominus fortis et potens, Dominus potens in prelio, ad cultum fidei, ad statum quietis et pacis, et ad debitam reformationem potenter et mirabiliter reuocauit. Sane regiones et prouincie que tradite fuerant Satane et ministris eius hereticis, rotariis et ceteris criminosis in exterminium et direptionem, precipue, quod detestabilius erat, in conculcationem et contemptum nominis Christiani modo sub uigilantia uestra, per gratiam Iesu Christi, qui oriens eas uisitauit ex alto, translate quasi de morte in uitam et de tenebris et confusione ad lucem, in religionis feruore, in tranquillitate temporum, et in multis aliis benedictionibus uestris exsultant adeo et respirant ut que prius partes et hereditas demonum poterant non immerito appellari, nunc hereditas sancta et pacis uisio rectissime appellentur. Et ut breuitate succincta plurima colligamus magnalia Dei et uestra, quibus de doloribus  inferi erepti sumus et ab Aegyptiaca seruitute, uix possent auribus apostolicis per alicuius scientiam uel facundiam intimari ad plenum. Pro iis et aliis beneficiis uestris et uere operibus uicarii Iesu Christi, que ab oriente in occidentem illuminant totum mundum, et a mari usque ad terminos orbis terre coruscant, firmiter credimus et speramus pro certo quod in retributione iustorum reposita est uobis corona  iustitie, quam in illum diem redditurus est uestre beatitudini iustus Iudex.

uerum, Pater sanctissime, adhuc summopere timendum est et cauendum ne uenenum hydre, hoc est, dolosissime ciuitatis Tolose, si non tanquam membrum putridissimum succidatur, et ipsa circumstantia loca iam plene purgata et salubria inficiat iterum et corrumpat, et quod edificatum est et reformatum a uobis multis laboribus et expensis, in antiquum chaos recidat, aut in multo deterius relabatur. Proinde benignitati uestre cum deuotione omnimoda flexis genibus et profusis lacrymis supplicamus quatenus secundum zelum Phinees, quem habetis, arripiat iudicium manus uestra, et fermentatissima ciuitas illa cum sceleratis omnibus spurcitiis et sordibus que se infra tumidum uentrem uipere receperunt, cum in sua malitia non sit inferior Sodoma et Gomorrha, debito exterminio radicitus explantetur. Si enim laqueus ille contritus fuerit, et  nos erimus liberati. Alioquin in ueritate, que Deus est, uobis loquimur et testamur quod si forte peccatis nostris exigentibus tyrannus ille uel potius hereticus Tolosanus, aut etiam filius eius, contritum caput et fortius conterendum erigeret, assumptis aliis septem spiritibus nequioribus se, ut singularis ferus et leo rugiens et querens quos deuoret, singula deuastaret, et subuerteret uniuersa; ut longe tolerabilius esset Ecclesiam que est in partibus nostris esse uel habitare inter barbaras nationes quam ad pristinam confusionem redire. Prouideat igitur apostolica circumspectio futuris cladibus et occurrat, ne preualeat inimicus, nec a tam pio, tam sancto, et tam utili opere manus uestra desistat quousque draco Moysi prorsus deuorauerit Pharaonis dracones, et fugato Iebuseo cum incircumcisis aliis et immundis, populus acquisitionis pacifice terra promissionis fruatur. Ad hec, discretioni magistri Thedisii plurima paternitati uestre referenda  commisimus; qui super negotiis et necessitatibus totius prouincie tanquam nobis ipsis indubitanter credatis, si placet. Ipse enim nouit in omnibus plenissime ueritatem. Conseruet Deus sanctitatem uestram Ecclesie sancte sue per tempora multa.

Datum Aurasice, decimo Kalendas Martii, anno Domini 1212.





XLI. Super eodem.

 Sanctissimo  in Christo Patri ac beatissimo domino suo Innocentio Dei gratia summo pontifici, deuoti et humiles serui eius archiepiscopi, episcopi et alii Ecclesiarum prelati in concilio apud uaurum  pro sancte fidei congregati negotio, cum omni affectione longum uite spatium et salutem. Ad agendas paternitatis uestre sollicitudini dignas grates cum nec lingua nec calamus nobis sufficiat, retributorem omnium bonorum exoramus ut nostrum  in hac parte suppleat defectum, et abunde uobis retribuat omne bonum quod nobis et nostris aliisque partium nostrarum ecclesiis tribuistis. Cum enim in partibus ipsis pestis heretica ibi antiquitus  seminata nostris temporibus usque adeo succreuisset quod cultus diuinus ibidem haberetur omnino in opprobrium et derisum, et in clerum et bona ecclesiastica hinc heretici, inde rotarii  grassarentur,  et tam princeps quam populus in reprobum sensum dati a fidei rectitudine deuiarent, tandem uigilantie uestre sollicitudine faciente, ita nos ex altis oriens misericordia uisitauit per sanctos exercitus signatorum, quos ad emundandas spurcitias pestis huiusmodi sapientissime deputastis, et Christianissimum eorum principem comitem Montisfortis, intrepidum Christi athletam, et inuictum Dominici prelii bellatorem, Ecclesia, que tam miserabiliter corruerat, caput inceperit releuare, et in parte maxima iam destructis aduersitatibus et erroribus uniuersis, terra dudum a cultoribus falsorum dogmatum conculcata, nunc diuino cultui laudabiliter assuescat. Restant uero adhuc reliquie dicte pestis. Tolosana uidelicet ciuitas, cum castris aliquot, ubi tanquam sordes in sentinam cadentes residuum prauitatis heretice se collegit: quorum princeps, comes scilicet Tolosanus, qui ab antiquis temporibus, sicut multoties iam audistis, hereticorum  et fautor exstitit et defensor, pro uiribus que sibi remanserunt impugnat Ecclesiam, et quoad potest, pro fidei hostibus, eius cultoribus se opponit. Ex quo enim a sanctitatis uestre rediit presentia cum mandatis in quibus ultra omnem suorum exigentiam meritorum egeratis misericorditer cum eodem, introiuit, sicut manifeste uidetur, angelus Satane in cor eius, et gratie uestre beneficiorum ingratus, de iis que coram uobis promiserat nil impleuit. Imo pedagia  sepius abiurata uehementer adauxit, et ac si mandatorum ipsorum beneficio renuntiasse intenderet, ad omnes quos sciuit uestros et Ecclesie Dei aduersarios se conuertit. Sane per Ottonem  Dei et Ecclesie inimicum, opinatus contra ipsam Ecclesiam uires assumere sub ipsius confidentia, manifeste, sicut asseritur, minabatur quod Ecclesiam de finibus suis et clerum radicitus exstirparet, hereticos et rotarios, quos multoties abiurauerat, ex tunc feruentius solito fouere studuit et tenere.

 Cum enim Catholicorum exercitus obsideret uaurum, ubi sedes erat Satane atque erroris heretici primatia, ipse in subsidium peruersorum misit milites et clientes, et in castro suo quod Casseri appellatur fuerunt inuenti et combusti a crucesignatis plusquam quinquaginta heretici de uestitis  , preter credentium eorum multitudinem  copiosam. Inuocauit etiam contra Dei exercitum Sauaricum  regis Anglie  inimici Ecclesie senescallum  , cum quo Christi pugilem predictum comitem Montisfortis apud Castrum nouum Arii obsidere presumpsit; sed, Christi dextera faciente, cito fuit eius presumptio in confusionem conuersa, ita ut pauci Catholici infinitam Arianorum  multitudinem effugarent. Predictorum autem Ottonis et regis confidentia defraudatus, ut qui baculo arundineo nitebatur, cogitauit iniquitatem abominabilem et catholicis auribus detestandam et ad regem Marrochitanum  suos nuntios destinauit, subsidium eius, non solum in terre nostre, sed totius Christianitatis excidium, implorando. Sed conatum eius et damnabilem intentionem superna pietas impediuit. Episcopum Agennensem a sede propria expellendo, bonis omnibus spoliauit. Abbatem de Moissiaco cepit, et abbatem Montisalbani fere per annum tenuit captiuatum. Rotarii  quoque ipsius et complices peregrinos clericos et laicos innumerabiles uariis affecere martyriis, et nonnullos detinent ac diutius tenuere captiuos. In omnibus iis non est auersus furor eius, sed adhuc manus eius extenta; ita ut fiat quotidie semetipso deterior, et omnia mala que potest per seipsum et filium  ac complices suos Fuxensem et Conuenarum comites et Gastonem de Bearno, uiros sceleratissimos et peruersos, contra Dei Ecclesiam operetur. Cum autem ultione diuina et censura ecclesiastica memoratus athleta fidei, comes Christianissimus Montisfortis, terram ipsorum tanquam hostium Dei et Ecclesie sancto et iusto prelio occupauerit fere totam, ipsi adhuc persistentes in sua malitia, et humiliare se sub potenti manu Dei contemnentes, nuper ad regem Aragonensem recurrerunt, per quem forte intendunt ues ram circumuenire clementiam et Ecclesiam suggillare. Adduxerunt enim ipsum Tolosam nobiscum, qui de mandato legati et delegatorum uestrorum apud uaurum  conueneramus, colloquium habiturum. Qui que ac qualia proposuerit, et que nos ei duxerimus respondenda, ex rescriptis que uobis sigillata mittuntur plenius cognoscetis. Mittitur etiam sanctitati uestre consilium quod delegatis uestris super facto comitis Tolosani tribuimus requisiti. Omnes igitur unanimiter et concorditer hec premissa sanctitati  uestre intimamus, liberantes animas nostras, ne per defectum significandi in negotio fidei de contingentibus aliquid omittatur. Demum uero pro animabus nostris ac commissarum nobis Ecclesiarum substantiis uestre misericordie supplicantes exposcimus per uiscera misericordie Dei nostri ut liberationis et pacis, imo uite nostre negotium, quod in parte maxima iam feliciter promouistis, cum manifesta iustitia et potentia sit in promptu, feliciori fine dignemini consummare, ponentes ad radicem arboris damnose securim, et eam, ne noceat ultra, perpetuo succidentes. Pro certo namque sciatis quod si terra que dictis tyrannis cum tanta iustitia et multa Christianorum effusione sanguinis est ablata, ipsis aut eorum heredibus restituatur, preter scandalum fidelium qui hoc negotium promouerunt, non solum fieret nouissimus error peior priore, sed excidium exinde clero et Ecclesie inestimabile immineret. Ad hec, quoniam enormitates,  blasphemias, abominationes et alia scelera predictorum per singula presenti pagine non credidimus adnotanda, ne librum texere uideremur, quedam in ore nuntiorum posuimus, que sanctis auribus uestris poterunt uiua uoce referre.





XLII. Epistola prelatorum qui fuerunt in concilio apud uaurum, ad Innocentium.

Sanctissimo in Christo Patri ac beatissimo domino Innocentio Dei gratia summo pontifici, deuoti et humiles serui eius, Willelmus Burdegalensis, uasatensis et Petragoricensis episcopi, cum omni affectione uite spatium et salutem. Ad agendas paternitatis uestre sollicitudini dignas grates cum nec lingua nec calamus nobis sufficiat, retributorem bonorum omnium exoramus ut nostrum suppleat in hec parte defectum, et abunde uobis retribuat omne bonum quod in Narbonensi et Auxitanensi prouinciis et etiam in partibus nostris tam Ecclesiis  quam Ecclesiarum prelatis paterna misericordia tribuistis. Cum enim in dictis partibus pestis heretice prauitatis iam adeo pullulasset quod eisdem corruptis penitus, partes affines affectura morbo simili uidebatur, cumque rotariorum uiolentia, principibus omnibus eiusdem terre consentientibus et hoc idem facientibus, Ecclesias fidemque catholicam omnemque religionem Christiani nominis impugnaret, uestre prouide discretioni placuit has incommoditates sapienti consilio refrenare, quia fidelium signatorum et comitis Montisfortis mediante labore, mandatum uestrum in parte maxima tam hereticos quam rotarios de sedibus suis eiecit; ita quod diuinus cultus et pax ecclesiastica uidentur in dictis partibus reflorere, nec iam aliud restat nisi illud quod per sanctitatem uestram feliciter est inceptum, per eamdem felicius consummetur. Quocirca paterne sanctitati cum omni deuotionis affectu duximus supplicandum quatenus ad exstirpandas reliquias  pestium predictarum dignemini salubre consilium adhibere; ita quod flores pacis, qui iam uidentur oriri, in hoc quod in isto negotio est inceptum, ad consummationem fructus faciant exspectatos. Si uero, quod absit! opus tam laudabiliter inceptum cum manifesta iustitia et potentia sic in promptu imperfectum relinqueretur, non solum foret nouissimus error peior priore, sed excidium exinde clero et Ecclesie irrecuperabile immineret. Bene et diu ualeat sanctitas uestra.





PETITIONES REGIS ARAGONENSIS IN CONCILIO APUD uAURUM. 

 Quoniam sacrosancta mater Ecclesia non solum uerbera sed ubera quoque docetur habere, deuotus Ecclesie filius Petrus Dei miseratione rex  Aragonensis pro comite Tolosano ad sinum eiusdem matris Ecclesie cupiente redire a sanctitate uestra petit humiliter et rogat instanter quatenus faciendo satisfactionem personalem pro excessibus quamcunque ipsi Ecclesie uisum fuerit expedire, ac pro damnis et iniuriis illatis diuersis Ecclesiis et prelatis satisfaciendo secundum quod clementia matris Ecclesie ipsi comiti duxerit iniungendum, restituatur clementer et misericorditer ad possessiones suas et alia que amisit. Quod si forte pro persona comitis nollet Ecclesia ipsius regis petitionem audire, petit et rogat hoc idem pro filio, ita tamen quod Pater nichilominus satisfaciat personaliter pro excessibus suis, uel in frontaria Saracenorum eundo in subsidium Christianorum cum militibus suis, uel in partibus transmarinis, secundum quod Ecclesia melius arbitrabitur expedire, et infans de terra sua in tam fideli cura et tam diligenti custodia ad honorem Dei et sancte matris Ecclesie habeatur usquequo de  bonitate sua signa compareant manifesta.

Et quoniam comes Conuenarum nec fuit unquam hereticus nec eorum susceptor, sed potius impugnator, et ideo terram dicitur amisisse quia astitit consobrino et domino suo comiti Tolosano, petit idem rex et rogat pro eo sicut pro uassallo suo, ut restituatur ad terram suam, satisfaciendo quoque ad arbitrium Ecclesie, si apparuerit eum in aliquo deliquisse.

Item cum comes Fuxensis nec hereticus fuerit nec sit, pro eo memoratus rex petit et rogat sicut pro consanguineo suo carissimo et uassallo, cui sine uerecundia in iure suo deesse non potest, quatenus pro reuerentia ipsius et gratia restituatur ad sua, satisfaciendo nichilominus ad arbitrium Ecclesie in iis et pro iis super quibus clementie matris Ecclesie eumdem apparuerit deliquisse.

Item pro Gastone de Bearno uassallo suo petit sepedictus rex et rogat affectuose quatenus restituatur ad terram suam et fidelitates uassallorum suorum,  maxime cum paratus sit iuri parere et ad arbitrium sancte matris Ecclesie satisfacere coram iudicibus non suspectis, si uobis causam ipsius audire et expedire non licet.

In omnibus tamen premissis duxit memoratus rex misericordiam potius quam iudicium inuocandum, mittens ad clementiam uestram episcopos, clericos et barones suos super premissis, ratum habiturus quidquid a uobis cum eis fuerit ordinatum; supplicans ut talem habere dignemini circumspectionem et diligentiam in hoc facto ut in negotio Christianitatis in partibus Hispanie ad honorem Dei et sancte Ecclesie dilatationem predictorum baronum et comitis Montisfortis subsidium possit habere.

Datum Tolose, XuII Kalend. Februarii.



RESPONSUM PRAELATORUM IN CONCILIO APUD uAURUM. 

Illustri et dilecto in Christo Petro Dei gratia regi  Aragonum, comiti Barchinonensium, concilium apud uaurum, salutem et sinceram in Domino dilectionem. Petitiones et preces uidimus quas pro Tolosano et eius filio, et Fuxensi et Conuenarum comitibus, et nobili uiro Gastone de Bearno uestra regalis serenitas destinauit; in quibus etiam litteris inter cetera Ecclesie filium dicitis uos deuotum. Super quo multiplices Domino Iesu Christo ac regali uestre celsitudini gratiarum referimus actiones, et in cunctis in quibus secundum Deum possemus, propter illam mutuam dilectionem qua uos sancta Romana Ecclesia mater, sicut intelligimus, amplectitur, et uos ipsam, nec non et ob reuerentiam excellentie uestre regalis admitteremus affectuosius preces uestras. Super eo quod pro comite Tolosano et eius filio petitis et rogatis, hoc duximus serenitati regie respondendum. Quod tam  causa comitis quam causa filii, que pendet ex facto Patris, auctoritate superioris exstat nobis exempta; cum idem comes Tolosanus uenerabili fratri Regensi episcopo et magistro Thedisio a domino papa negotium suum fecerit sub certa forma committi. Unde, sicut credimus, memoriter retinetis quot et quantas gratias dicto comiti post multos excessus ipsius dominus papa fecit, nec non et quam gratiam ad intercessionem uestram et preces uenerabilis Pater Narbonensis archiepiscopus, apostolice sedis legatus, tunc abbas Cisterciensis, apud Narbonam et Montempessullanum eidem comiti faciebat biennio, si bene meminimus, iam transacto. uolebat siquidem idem legatus omnes dominicaturas et proprietates eidem comiti remanere integras et illesas, et ut illa iura que habebat in castris aliorum hereticorum, que de feudo eius erant, siue alberga, siue quista, siue caualgata, eidem integra remanerent. De illis preterea castris que erant  aliorum hereticorum, que de feudo eius non erant, que idem comes dicebat esse ad minus quingenta  , uolebat prefatus legatus ut quarta uel etiam tertia pars eorum cederet in proprietatem comitis supradicti. Spreta uero idem comes illa magna gratia domini pape ac predicti legati et Ecclesie Dei, ueniens directo contra omnia iuramenta que olim prestiterat in manibus legatorum, et addens iniquitatem iniquitati, crimina criminibus, mala malis, Ecclesiam Dei et Christianitatem, fidem et pacem cum hereticis et rotariis et aliis pestilentibus fortius impugnauit et damnificauit, adeo ut omni gratia et beneficio reddiderit se indignum. Quod autem petitis et rogatis pro comite Conuenarum, taliter super hoc duximus respondendum. Pro certo intelleximus quod, cum post excessus suos multiplices et iuramenti transgressionem fedus cum hereticis et eorum fautoribus contraxisset, et ipsam Ecclesiam, tanquam in aliquo lesus esset, cum eisdem pestilentibus impugnasset, licet postmodum  fuerit diligenter admonitus ut cessaret a ceptis, et rediens ad cor, reconciliaretur tandem ecclesiastice unitati, nichilominus idem comes in sua nequitia exstitit et existit excommunicationis et anathematis uinculo innodatus; de quo etiam, ut dicitur, comes Tolosanus asserere consueuit quod eum ipse comes Conuenarum ad guerram impulit et induxit. Unde idem comes auctor exstitit per hoc guerre et malorum que inde Ecclesie multipliciter prouenerunt, et existit. uerumtamen si taliter se exhibuerit ut absolutionis beneficium mereatur, postmodum, cum fuerit absolutus et habuerit personam standi in iudicio, si de aliquo quereletur, Ecclesia ei iustitiam non negabit. Petiit preterea et rogauit pro comite Fuxensi regia celsitudo. Ad quod taliter respondemus quod constat de ipso quod hereticorum exstitit a longo tempore receptator, et impresentiarum etiam receptator est eorum et defensor; presertim cum non sit dubium quin credentes  hereticorum heretici sint dicendi: qui etiam post multiplices excessus suos et grauissimos, post dirutionem et spoliationem ecclesiarum, post prestita corporaliter iuramenta et obligationes tam personarum quam rerum, post iniectionem manuum in clericos et detrusionem eorum in carcerem, pro quibus causis et multis aliis excommunicationis et anathematis est mucrone percussus, post illam etiam gratiam quam idem legatus ad intercessionem et preces uestras olim ipsi comiti faciebat, cruentam cedem exercuit in signatos tam clericos quam laicos, qui in paupertate et simplicitate sua in Dei seruitium contra uauri hereticos ambulabant.

Qualis autem et quanta erat illa gratia bene recolit, sicut credimus, uestra regia celsitudo, ad cuius intercessionem et preces cum eodem comite  compositionem legatus faciebat; sed quod non fuit facta illa compositio, per comitem ipsum stetit. Exstant etiam littere uestre ad dominum comitem Montisfortis, regali sigillo munite, talem super illa gratia clausulam continentes: Dicimus etiam uobis quod si comes sepedictus noluerit stare placito illi, et uos postea non audiueritis preces nostras quas pro eo faciemus, non erimus inde ultra dispacati. uerumtamen si dederit operam ut absolutionis beneficium consequatur, si postmodum, cum absolutionis fuerit gratiam consecutus, de aliquo quereletur, iustitiam ei Ecclesia non negabit. Postulastis insuper et rogastis pro Gastone de Bearno ut restitueretur ad terram suam et ad fidelitates uassallorum suorum. Super quo uobis taliter respondemus, ut alia multa, imo potius infinita, que in ipsum Gastonem dicuntur ad presens, silentio transeamus, confederatus est cum hereticis et receptatoribus seu defensoribus eorumdem contra Ecclesiam et signatos.  Est Ecclesiarum et personarum ecclesiasticarum manifestissimus et grauissimus persecutor. uenit ad obsidionem Castrinoui in auxilium Tolosani et Fuxensis comitum contra eos qui de mandato domini pape insequebantur hereticos et fautores eorum. Interfectorem sancte memorie fratris Petri de Castronouo apostolice sedis legati habuit secum, rotarios diu tenuit atque tenet, in anno preterito rotarios suos in cathedralem ecclesiam Oloronis induxit; ubi amputato fune de quo pendebat pyxis continens corpus Domini nostri Iesu Christi, in terram cecidit, et, quod nefas est dicere, ipsum corpus Domini est per terram expansum. Rotarius quidam in irrisionem et contumeliam ordinis clericalis se induit pontificalibus ornamentis, pontificem cantantem missam representare intendens: qui etiam dicitur predicasse ibidem, ex oblationes rotariorum recepisse. Transgressus quoque iuramenta, manus in clericos uiolentas iniecit. Pro quibus et aliis  causis pluribus, quas ad presens tacemus, idem Gasto excommunicationis est et anathematis nexibus innodatus. uerumtamen si satisfecerit Ecclesie, prout debet, et absolutionis beneficium consequatur, postmodum, cum fuerit absolutus, et conquestus fuerit de aliquo, audietur de iure suo. Aliter siquidem pro predictis sic excommunicatis, carissime princeps, uestram regiam maiestatem intercedere non deceret, nec nos pro talibus et in talibus auderemus aliter respondere  . Ad hec, serenitatem uestram regalem monemus in Domino et hortamur quatenus ad memoriam dignemini reuocare honorem quem uobis apostolica sedes fecit, et illum quem impresentiarum illustri regi Sicilie sororio uestro facit, quid etiam domino pape in uestra promisistis unctione, et quid apostolica sedes uobis dederit in mandatis. Oramus ut Deus ad honorem suum et sancte Romane Ecclesie per multa tempora uos conseruet. Quod si per hanc nostram responsionem uestre regie maiestati non  fuerit satisfactum, nos ob reuerentiam uestram et gratiam factum domino pape curabimus intimare.

Datum uauri, Xu Kal. Februarii.





XLIII. Ut abstineat a defensione hereticorum.

Serenissimo uiro ac Christianissimo principi domino PETRO Dei gratia illustrissimo regi Aragonensi, frater ARNALDUS diuina miseratione Narbonensis archiepiscopus, apostolice sedis legatus, salutem in caritate animi et uisceribus Iesu Christi.

Intelleximus non sine multa turbatione ac amaritudine animi quod ciuitatem Tolosanam ac castrum Montisalbani et terras alias propter crimen hereseos  ac alia multa nefanda facinora traditas Satane, ac omni communione sancte matris Ecclesie separatas, et crucesignatis auctoritate Dei, cuius nomen grauiter in eis blasphemabatur, expositas, disponitis in protectione ac custodia uestra recipere ac eas contra Christi exercitum et Ecclesie defensare. Cum igitur hec, si uera sint , non solum in salutis uestre dispendium, sed in honoris regii ac opinionis et fame possint cedere detrimentum, nos qui salutem uestram et gloriam et honorem zelamus totis uisceribus caritatis, celsitudinem regiam rogamus, consulimus, monemus et exhortamur in Domino et in potentia uirtutis eius, et ex parte Dei et Redemptoris Domini Iesu Christi ac sanctissimi uicarii eius Domini nostri summi pontificis, auctoritate legationis qua fungimur, inhibemus, et modis quibus possumus obtestamur ne, per uos uel alios, terras recipiatis uel defendatis predictas. Optamus autem quatenus tam uobis quam uestris taliter dignemini prouidere ne communicando  excommunicatis et maledictis hereticis et fautoribus eorumdem, labem excommunicationis incurrere uos contingat. Unum autem uolumus serenitatem regiam non latere, quod si quos de uestris hominibus in defensionem predicte terre duxeritis relinquendos, cum omnes excommunicati sint ipso iure, nos ipsos denuntiari excommunicatos, tanquam defensores hereticorum, publice faciemus.





XLIu. Ut deleat reliquias hereticorum.

 Sanctissimo in Christo Patri ac domino suo reuerendissimo INNOCENTIO Dei gratia summo pontifici, BERTRANDUS dictus episcopus Bitterrensis  , seruus eius humilissimus et fidelis, cum sanctissimorum pedum osculo  salutem et uitam.

Cum ineffabili Dei clementia uestreque ministerio sanctitatis terra nostra ac alie circumposite, in quibus  diabolus peccati populi exigentibus tantam sibi potentiam usurparat ut omnem in eis rectitudinem peruertisset, et per ministros ipsius sponsa Christi opprobriis, blasphemis, et quecunque possint excogitari afficeretur iniuriis, et omnis diuinis cultus esset in opprobrium et derisum, in lucem pacis ac fidei tam feliciter ceperint respirare ut errorum et aliarum peruersitatum auctoribus iam pro parte maxima exturbatis, uexilla ibi Ecclesie sint erecta et ad diuini cultus augmentum pax et securitas habeatur, remansit adhuc ibi magna quedam errorum ommiumque uitiorum sentina  , Tolosa uidelicet ciuitas, et alia quedam loca, in quibus totius prauitatis heretice reliquiarum spurcitia se collegit, que nisi fuerit per longanimitatem uestre sancte sollicitudinis auulsa funditus et radicitus exstirpata, genimina procul dubio uiperarum et spuria uitulamina iterum pullulabunt, et longe deteriorem priore morbum facient recidiuum. Nos igitur, beatissime pater,  quos tanquam propius positos magis negotium istud tangit, sanctissimam pietatem uestram rogamus, fusisque uotiuis lacrymis exoramus in uisceribus Iesu Christi, quatenus nostro aliorumque prelatorum iugulis et Ecclesiarum substantiis, quibus comitis Tolosani et filii eius, si resurgerent, gladius inexorabiliter immineret, misericorditer prospicientes in posterum, negotio pacis et fidei, quod tam  prudenter ac potenter hactenus promouistis, finem perfectum et stabilem imponatis. De infidelitate namque dicti comitis et immanitate quam per satellitem suum exercuit in legatum  , super quo per ratihabitionem et honorem et beneficia que ipsi occisori exhibuit conuincitur manifeste, satis potest uestra sanctitati constare. Prouideat quoque uestre paternitas ne rex Aragonensis, qui, ut salua reuerentia unctionis  loquamur, factus uidetur filius infidelis, et presumptuose se iactat quod dicto comiti et complicibus eius hereticis, rotariis sacrilegis, homicidis et omnium flagitiorum generibus irretitis restitutionis terrarum suarum et gratie uestre beneficium obtinebit, ad uestram presentiam eos ducens, aliquatenus uos circumueniat. Profecto namque, si dicta ciuitas, que nidus hereticorum  existit et exstitit ab antiquo, ita quod, sicut legitur, ob causam similem fuit olim euersa funditus et etiam exarata, remanserit pestilentibus memoratis, adhuc flamma egredietur de ipsa, que partes nostras  et alias circumpositas peius solito profligabit.





XLu. De negotio Comitis Tolosani.

Sanctissimo Patri et domino suo INNOCENTIO Dei gratia summo pontifici, BERMUNDUS sola Dei miseratione minister Aquensis humilis, salutem et seipsum ad pedes.

Compendiosa narratione beatitudini uestre duximus intimandum quod reformatio pacis et Ecclesie ac alia bona que per sollicitudinem uestram in partibus nostris dignatus est dominus operari, nulla possent ratione, secundum inferiores causas, durare in posterum, si forte Tolosanus comes aut filius eius, peccatis nostris exigentibus, terram quouis ingenio recuperaret amissam. Ideoque sanctitati uestre humiliter supplicamus quatenus super hoc taliter et tam caute dignemini prouidere, si placet, quod nouissimus error non sit peior priore.  Conseruet Dominus sanctitatem uestram Ecclesie sancte sue.





EPISCOPORUM IN OPPIDO uAURENSI CONGREGATORUM CONSILIUM.

In nomine Domini nostri Iesu Christi. Amen. Hoc est consilium quod dominus Narbonensis archiepiscopus, etc., ut supra in epistola 39.





XLuI. De absolutione comitis Tolosani.

Nobili uiro RAIMUNDO comiti Tolosano, HUGO. Dei gratia Regensis episcopus, et magister THEDISIUS canonicus Ianuensis, spiritum consilii sanioris.

Nuper litteras uestras per quemdam militem, Quam bonum nomine, recepimus, in quibus licet contineretur expresse quod parati eratis mandatis nostris humiliter obedire, uos tamen neque mandatis domini pape secundum tenorem rescripti quod olim obtinuistis ab ipso, neque mandatis que uobis fecimus  in concilio apud Sanctum Aegidium, neque insuper mandatis et monitis legatorum et Ecclesie que uobis apud Narbonam et Montempessulanum postmodum facta fuerunt, obedistis in aliquo uel etiam obeditis, sicut per euidentiam operis manifeste apparet. Sane postquam recessistis a nobis, abiurata pedagia in uestre fame ac anime preiudicium multipliciter adauxistis, et, ut in paucis multa  breuiter concludamus, fere nichil ex iis que diuersis temporibus in manibus legatorum iurastis, et precipue tempore bone memorie magistri Milonis, prout satis manifestum est, curastis implere; imo, quod dolentes et inuiti dicimus, rotarios et hereticos contra fidem et Ecclesiam et pacem etiam tenuistis postmodum et tenetis; a quibus et aliis complicibus uestris mille signati et ultra clerici et laici in grauissimam Creatoris iniuriam et contemptum occisi fuerunt. Iniquitatem etiam iniquitati addentes, abbatem de Montealbano longo tempore tenuistis in uinculis, uenerabilem Patrem Agennensem episcopum ciuitate sua et bonis aliis spoliatum cum rotariis uestris a sede propria eiecistis. Ad nos etiam aliquando auctoritate domini pape citati contempsistis uenire; nec super negotio uestro quod nobis a summo pontifice postulastis commiti, fuimus aliquando requisiti a uobis. Quamuis enim sciueritis nos per octo dies fecisse moram propter factum  uestrum iis temporibus in concilio apud uaurum, ad nos neque litteras uestras direxistis neque nuntium specialem. Propter igitur supradicta et alia multa adeo uos fecistis indignos quod in negotio uestro ad purgationem secundum mandatum domini pape procedere non ualemus, prout fuit coram nobis a toto concilio diffinitum. Ideoque uobis per presentes litteras protestamur quod hec omnia per proprium nuntium litteris nostris domino pape curabimus diligentissime intimare, ut ipse circa personam uestram et factum secundum quod sue beneplacitum fuerit sanctitati procedat.





XLuII. De iuramento comitis Tolosani.

Sanctissimo Patri et domino INNOCENTIO Dei gratia summo pontifici, RAIMUNDUS per eamdem Tarraconensis archiepiscopus et episcopi et abbates qui  secum presentes fuerunt, summa cum deuotione subiectionem et debitum famulatum.

Sanctitati uestre notum facimus dominum regem Aragonensem, cum Tolosam accessit ut comites Tolosanum et Fuxensem et Conuenarum et Gastonem de Bearno ad beneplacitum et mandatum uestrum libere et absolute recipiendum induceret et pro uiribus fideliter adimplendum, ad abundantem cautelam securitatem in scriptis redactam ab eisdem recepit in hunc modum:

Ego Raimundus Dei gratia comes Tolose, dux Narbone, marchio Prouincie, et ego Raimundus filius eius, gratuita uoluntate, non coacti, nec ui nec dolo inducti, mittimus personaliter nos ipsos et Tolosam  ciuitatem et suburbium et uillam Montisalbani cum omnibus eorum pertinentiis, terminis siue adiacentiis, et totam aliam terram nostram quam habemus et habere debemus, cum militibus et hominibus singulis et uniuersis nunc uel in futurum habitantibus, et ad ultimum cum omnibus iuribus et rationibus que ad nos ubique pertinent uel pertinere debent aliquo iure siue aliqua ratione, in manu et posse uobis domino Petro Dei gratia regi Aragonensi et comiti Barchinonensi et eis qui de uoluntate uestra uel mandato uices uestras obtinuerint, mittimus, inquam, in posse uestro ac potestate predictam terram totam sicut dictum est, et aliam quam, Deo prestante, recuperabimus. Tradentes uobis etiam et in uos eosque qui locum uestrum tenuerint transferentes corporalem possessionem horum omnium et iura omnia seu rationes cum plena iurisdictione  ac potestate, tali modo quod tam in personis nostris quam in omnibus nominatis uoluntati Domini pape  et mandato possitis obtemperare et satisfacere et cogere cum effectu nos, si forte proni et acclines ad mandatum eius prosequendum, quod Deus auertat, noluerimus adesse. Promittentes uobis bona fide quod tam ea que dominus papa uel uos pro eo uobis mandaueritis pro posse nostro faciemus et adimplebimus sine dolo et fraude. Hec omnia, quemadmodum superius scripta sunt, attendemus et obseruabimus bona fide et sine malo ingenio  pro posse nostro, et contra non ueniemus per nos uel per aliam quamcunque personam uel uenire contra faciemus, nec aliquid contra machinabimus. Que omnia predicta per Deum  et hec sacrosancta Euangelia  corporaliter a nobis tacta iuramus. Mandamus preterea capitulo  et uniuersitati Tolose urbis et suburbii ut uobis domino Petro regi predicto faciant fidelitatem et sacramentum ad omnia supradicta exsequenda, adimplenda et fideliter obseruanda.

Hoc fuit ita appositum quinta die Ianuarii in  exitu, feria prima, Philippo Francorum rege regnante, et eodem Raimundo Tolosano comite, et Fulcone episcopo  , anno ab Incarnatione Domini millesimo ducentesimo decimo secundo.





CONSULUM TOLOSAE IURAMENTUM.

Nos consules  Tolose urbis et suburbii  , Bertrandus de Sancto Lupo, Arnaldus de Castronouo, et Bernardus Petrus de Toytius, et Arnaldus Gilabertus, et Petrus de Sancto Romano, et Guillelmus de Pozano, et Arnaldus de Roaisio filius Arnaldi de Roaisio qui fuit, et Raimundus de Roaisio, et Guillelmus Arnaldus de Monte Totino, et B.  Arnaldus Rainaldus, et Stephanus uitalis de Dealbata, et B. Petrus de Cozan, et Guillelmus Isarnus, et Raimundus Robertus de Tauro, et uitalis de Princhaco  , et P. Embrinus, et G. Pontius Astro, et Bernardus Raimundus, et R. de Schalchensibus, et Arnaldus de Roaisio filius B.  de Roaisio qui fuit, et Hugo Surdus, et Bernardus Gerardus, et Stephanus Signarius  , de uoluntate expressa et mandato domini Raimundi Dei gratia Tolose comitis, ducis Narbone, marchionis Prouincie, et Raimundi filii eius, de communi consensu uniuersitatis Tolose promittimus uobis domino Petro Dei gratia regi Aragonensium et comiti Barchinonensium quod ad omnia tenenda et habenda et plenarie exsequenda et potenter possidenda que dominus Raimundus comes Tolose et Raimundus eius filius uobis promiserunt, quemadmodum in superiori instrumento ab eis uobis facto plenius continetur, curam dabimus et operam, et diligentiam quam poterimus adhibebimus, ut tam de personis suis quam de honoribus suis, quos  nunc habent uel habere debent, uel, Deo prestante, recuperabunt, possitis satisfacere uoluntati et mandato domini pape, et uobis in iis que eisdem dominus papa decreuerit iniungenda promittimus bona fide et sine dolo ac fraude auxilium, consilium et opem quantam poterimus et iuuamen, et ad omnia adimplenda omnimodam fidelitatem uobis et eis qui locum uestrum tenuerint. Promittimus etiam uobis nos singuli et uniuersi prenominati consules et tota Tolose uniuersitas quod in iis omnibus que ex parte domini pape et sancte Romane Ecclesie nobis mandaueritis uos uel illi qui uices uestras tenuerint, uoluntati domini pape stemus in omnibus et per omnia et arbitrio seu cognitioni unusquisque per se, et contra non ueniemus aliqua ratione. Hec omnia superius scripta attendemus et obseruabimus ac complebimus bona fide, et contra aliquid non machinabimus per nos uel per aliam quamcunque personam. Sic nos Deus adiuuet et hec sacrosancta Euangelia,  a nobis singulis iureiurando corporaliter tacta. Et ad huius negotii fidem pleniorem, hanc paginam sigillorum comitis et filii eius et capituli Tolose auctoritate roboramus.

Hoc fuit ita positum quinta die Ianuarii in exitu, feria prima, Philippo rege Francorum regnante, et eodem Raimundo Tolosano comite, et Fulcone episcopo, anno ab Incarnatione Domini millesimo ducentesimo decimo secundo.





PROFESSIO COMITIS FUXENSIS. 

In Dei nomine. Cunctis pateat quod nos Raimundus Rogerii Dei gratia comes Fuxensis, et Rogerius Bernardi filius eius, ad honorem Dei et sancte Matris Ecclesie et domini Innocentii, qui sacrosancte Romane sedis obtinet presulatum, ponimus et mittimus personas nostras et uniuersa castra nostra et munitiones et fortias et caunas, scilicet castrum de Fuxo, de Montegalardi, de Monteoliuo, de Castropendenti,  de Tarascone, de Aifnasco  , de Rauato, de Miramonte, de Mereglos, de Cenacto, de Ugenacco, de uico, de Monteregali, de castro uirdunensi, de Lurdat, de Unacco, et de Hans, et uniuersas caunas de Solobria, de Subitan, de Onolacco, de uerdun, de Agnauis, et de Heliato, et montana et ualles, et omnem aliam terram que ad nos et nostros quocunque iure uel causa pertinet aut pertinere debet aut potest, in manu et potestate uestri domini nostri regis Aragonensis et comitis Barchinonensis, ut ea omnia plenarie et potenter teneatis et  possideatis. Eo tamen pacti tenore apposito et forma, ut per detentionem predictorum honorum et nostrarum personarum possitis compellere et urgere nos ad omnia illa exsequenda et obseruanda que dominus papa et sacrosancta Romana Ecclesia de personis nostris et rebus decreuerit statuenda. Sub periculo ergo commissionis et pena omnium predictorum castrorum et totius terre nostre, uobis stipulantibus per solemnem stipulationem bona fide promittimus quod omnia que dominus papa nobis de personis aut de terra nostra iniunxerit fideliter curabimus adimplere et in perpetuum modis omnibus obseruare; et quod ita totum adimpleamus, et contra non ueniamus, uel aliqua arte uel ingenio uel ab aliqua persona ueniri sustineamus, de omnibus concedentes uobis potestatem plenariam, per Deum et hec sancta Euangelia, corporaliter tacta, sponte iuramus, cognoscentes per idem sacramentum uobis pridem nos eamdem potentiam concessisse. Et ad maiorem huius facti euidentiam  hanc paginam nostri sigilli presentia communimus.

Actum est hoc et ita concessum apum Tolosam, uI Kal. Februarii, anno Dominice Incarnationis millesimo ducentesimo decimo secundo. Bernardus de Ugenacco predicti domini comitis Fuxensis notarius existens hanc scripsit et sigillo eiusdem corroborauit.





PROFESSIO COMITIS CONuENARUM. 

In Dei nomine. Cunctis sit manifestum quod nos Bernardus comes Conuenarum et Bernardus filius eius ad honorem Dei et sancte matris Ecclesie et domini Innocentii, qui sacrosancte Romane sedis obtinet presulatum, ponimus et mittimus personas nostras in manu et potestate uestri domini nostri Petri Dei gratia regis Aragonensis et comitis Barchinonensis, cognoscentes et ueraciter confitentes  nos quidem tradidisse terram nostram uobis et militi uestro nomine P. de Alcano speciali nuntio a uobis ad hoc misso, ut eam plenarie teneatis et potenter possideatis; eo tenore apposito et forma, ut per detentionem personarum nostrarum et terre nostre possitis compellere et urgere nos ad omnia illa exsequenda et obseruanda que dominus papa et sacrosancta Romana Ecclesia de personis nostris et rebus decreuerit statuenda. Sub periculo ergo commissionis et pena totius terre nostre, uobis stipulantibus per solemnem stipulationem bona fide promittimus quod omnia que dominus papa nobis de personis aut terra nostra iniunxerit fideliter curabimus adimplere et in perpetuum modis omnibus obseruare. Et quod ita totum adimpleamus, et contra non ueniamus, uel aliqua arte aut ingenio ab aliqua persona ueniri sustineamus, de omnibus concedentes uobis potestatem plenariam, per Deum et hec sancta Euangelia, corporaliter tacta, sponte iuramus. Et  ad maiorem huius facti euidentiam hanc paginam nostri sigilli presentia confirmamus.

Hec acta sunt apud Tolosam, uI Kal. Februarii, anno Dominice Incarnationis millesimo ducentesimo decimo secundo.





PROFESSIO GASTONIS DE BEARNO. 

In Christi nomine. Sit notum cunctis quod ego Gasto Dei gratia uicecomes Bearnensis et comes Bigorre ad honorem Dei et sancte matris Ecclesie et  domini Innocentii, qui sacrosancte Romane Ecclesie sedis obtinet presulatum, pono et mitto personam meam et castra de Lurda, de Olerone, de Montanerio, de Miramon, de Cadelo, et omnem aliam terram quam habeo et habere debeo, uel ad me uel meos pertinet aut pertinere debet et potest aliqua ratione, aliquo iure uel causa, et illam totam quam habere et recuperare potero, Deo dante, in manu et potestate uestri domini Petri Dei gratia regis Aragonensis et comitis Barchinonensis, ut ea omnia plenarie et potenter teneatis et possideatis; eo pacti tenore apposito et forma, ut per detentionem predictorum bonorum et mee persone possitis compellere et urgere me ad omnia illa exsequenda et obseruanda que dominus papa et sacrosancta Romana Ecclesia de persona mea et rebus decreuerit statuenda. Sub periculo ergo commissionis et pena omnium predictorum castrorum et totius terre mee, uobis stipulantibus per solemnem stipulationem bona  fide promitto quod omnia que papa mihi de persona aut terra mea iniunxerit curabo fideliter adimplere et in perpetuum modis omnibus obseruare; et quod ita totum adimpleam, et contra non ueniam, uel aliqua arte uel ingenio ab aliqua persona ueniri sustineam, de omnibus concedens uobis potestatem plenariam, per Deum et hec sancta Euangelia, corporaliter tacta, sponte iuro. Et ad maiorem huius facti firmitatem hanc paginam mei sigilli auctoritate confirmo.

Actum est hoc apud Tolosam, uI Kal. Februarii, anno Dominice Incarnationis millesimo ducentesimo decimo secundo.

Et quoniam uisum est domino regi eiusque curie ipsa originalia penes se potius retinere quam incertis casibus fortune committere, ad pedes sanctitatis uestre eorum mittit scripta sigillis nostris communita uerba ad uerbum fideliter sumpta, nullo addito, uel diminuto, uel in aliquo immutato.

 Hoc autem transcriptum factum fuit apud Perpinianum fideliter, II Kal. Aprilis, anno ab Incarnatione Domini millesimo ducentesimo tertio decimo.



XLuIII. ILLUSTRI REGI ARAGONENSI. Suadetur ut faueat hereticis. Laterani, Kal. Iunii.

Is in cuius manu sunt omnium corda regum inspiret tibi humiliter exoratus ut prudenter attendens quod iuxta mandatum apostolicum nos oportet obsecrare, arguere, increpare, nostras increpationes, quas paterna in te affectione deponimus, deuotione recipias filiali, et sic nostris obtemperes salubribus monitis et consiliis ut correctionem apostolicam deuote recipiendo, domonstres te in iis etiam affectum  habuisse sincerum in quibus absque dubio et effectum nosceris deliquisse. Sane ad totius fere mundi notitiam iam peruenit, nec serenitatem tuam ignorare credimus aut etiam diffiteri, quod inter ceteros principes Christianos te specialiter studuimus honorare: per quod et potentia tibi accreuit et fama. Utinamque cum iis prudentia et deuotio tibi amplius accreuissent: quod licet utile nobis existeret, tibi tamen potius expediret. uerum in hoc neque tibi prouidisse dignosceris, neque nobis, ut decuit, detulisse, quod cum ciues Tolosani a corpore Ecclesie sint excommunicationis mucrone precisi, et ipsorum ciuitas supposita interdicto pro eo quod quidam eorum sunt heretici manifesti, plures uero credentes,  fautores et receptatores ipsorum ac etiam defensores, adeo ut alii quoque, quos Christi exercitus, imo uerius ipse Christus, quem contra seipsos suis adinuentionibus prouocarunt, a suis fecit tabernaculis emigrare, ad Tolosanam quasi quamdam erroris sentinam confugerint ciuitatem, obseruantes tempus et opportunitatem captantes quo fidem in partibus illis quasi de nouo plantatam, uelut locuste de puteo abyssi egresse, ualeant exstirpare, tu diuini timoris oblitus, quasi preualere ualeas contra Deum uel auertere manum eius contra eos exigentibus suis culpis extentam, ipsos et eorum complices in defensionem, quasi sub specie pietatis impietatem exercens, in scandalum populi Christiani et proprie fame dispendium recepisti, post inhibitionem a legato  nostro ex parte Dei et nostra districtissime tibi factam, non sine nota grauis infamie ac suspicionis scrupulo grauioris.

Nuper igitur auditis que uenerabilis frater noster Segobricensis episcopus et dilectus filius magister Columbus nuntii tui ac nuntii legati nostri ac nobilis uiri Simonis comitis Montisfortis in presentia nostra proponere uoluerunt, et litteris directis hinc inde plenius intellectis, habito cum fratribus nostris tractatu atque consilio diligenti, uolentes honori tuo quantum ad famam, saluti quantum ad animam, et indemnitati quantum ad terram paterna sollicitudine precauere, serenitati tue in uirtute Spiritus sancti sub obtentu diuine ac apostolice gratie districte prouidimus iniungendum ut sine mora  prenotatos deseras Tolosanos et complices eorumdem, non obstante promissione uel obligatione quacunque prestita uel recepta in elusionem ecclesiastice discipline, ipsis, quandiu tales exstiterint, non impensurus per te uel alios consilium, auxilium, uel fauorem. Si uero iidem ad Ecclesie redire desiderant unitatem, prout fuit a dictis nuntiis tuis propositum coram nobis, nos uenerabili fratri nostro Fulconi Tolosano episcopo, uiro integre opinionis et uite, qui testimonium habet non solum ab iis qui sunt intus, sed ab iis etiam qui sunt foris, nostris damus litteris in mandatis ut, adiunctis sibi duobus uiris prudentibus et honestis, eos qui uoluerint de corde puro et conscientia bona et fide non  ficta redire, sufficienti ab eisdem cautione recepta, reconciliet ecclesiastice unitati; illos uero quos in erroris sui tenebris persistentes idem episcopus de labe notauerit heretice prauitatis, exterminari precipimus a ciuitate iam dicta, et bona eorum omnia confiscari; ita quod nullo unquam tempore recipiantur in ipsa, nisi forte diuinitus inspirati se uiros fidei orthodoxe cultores exhibitione operum demonstrarent; et sic ciuitas ipsa reconciliata pariter et purgata sub apostolice sedis protectione consistat non molestanda de cetero a comite supradicto uel aliis fide Catholicis, sed defendenda potius et fouenda  .

Miramur insuper et mouemur quod tu pro terra  nobilium uirorum Conuenarum et Fuxensis comitum ac Gastonis de Bearno restituenda sibi apostolicum per nuntios tuos suppressa ueritate mendacium exprimentes subripi fecisti mandatum, cum propter multa et magna eorum flagitia, ob hereticorum fauorem, quos manifeste defendunt, excommunicationis sint uinculo innodati. uerum cum mandatum pro talibus sic obtentum non teneat, illud tanquam subreptum penitus reuocamus. Si uero iidem ecclesiastice unitati reconciliari desiderant, prout dicunt, uenerabili fratri nostro Narbonensi archiepiscopo, apostolice sedis legato nostris damus litteris in mandatis ut recipiens ab ipsis non solum iuratoriam cautionem, cum iam sua sint iuramenta transgressi, sed et aliam quam uiderit expedire, beneficium eis  absolutionis impendat. Et iis rite premissis tanquam uere deuotionis indiciis, cardinalem de latere nostro legatum, uirum honestum, prouidum et constantem, iuxta petitionem tuam ad partes illas curabimus destinare: qui non declinans ad dexteram uel sinistram, sed incedens regia uia semper; que recte facta inuenerit approbet et confirmet, errata uero corrigat et emendet, et tam nobilibus antedictis quam aliis conquerentibus exhiberi faciat iustitie complementum. Interim ergo inter te et terram tuam et dictum comitem Montisfortis ac suam uolumus et mandamus firmas treugas fieri ac seruari, hereticis prorsus exceptis; cum quibus, cum nulla sit societas lucis ad tenebras, nec participatio Christi ad Belial, aut pars fideli cum infideli, orthodoxe  fidei professores treugas habere non conuenit siue pacem. Mandantes nichilominus comiti antedicto ut tibi pro terra quam a te tenet reuerenter exhibeat quod exhibere tenetur. Illud autem excellentiam tuam uolumus non latere, quod si Tolosani ac nobiles sepedicti adhuc quoque in errore suo duxerint persistendum, nos per indulgentias innouatas crucesignatos et fideles alios precipimus excitari ut ad exstirpandam pestem huiusmodi diuino freti auxilio insurgentes, tam contra ipsos quam quoslibet alios receptatores aut defensores ipsorum, qui plus ipsis hereticis sunt nociui, procedant in nomine Domini Sabaoth. Monemus igitur serenitatem tuam, rogamus et obsecramus in Domino quatenus que premisimus  prompto animo, quantum ad te pertinet, exsequaris, sciturus pro certo quod si aliter, quod non credimus, duceres faciendum, preter indignationem diuinam, quam ex hoc facto contra te procul dubio prouocares, graue ac irreparabile posses incurrere detrimentum, nec nos, quantumcunque tuam diligamus personam, tibi contra fidei Christiane negotium possemus parcere uel deferre. Quantum enim tibi periculum immineret, si Deo et Ecclesie, presertim in causa fidei, te opponeres, ut consummationem sancti operis impedires, non solum uetera sed et moderna te possunt exempla docere.

Datum Laterani, Kal. Iunii, pontificatus nostri anno sexto decimo.

 In eumdem fere modum nobili uiro Simoni comiti Montisfortis. Is in cuius manu, etc. usque Sabaoth. Si enim predictus rex aliter duceret faciendum, etc. usque docere. Monemus igitur nobilitatem tuam et exhortamur attentius, per apostolica tibi scripta mandantes quatenus que premisimus prompto animo, quantum ad te pertinet, exsequaris.

Datum, ut supra.

In eumdem fere modum scriptum est Narbonensi archiepiscopo apostolice sedis legato. Is in cuius manu, etc., usque docere. Unde nos regem et comitem sepedictos per litteras nostras monuimus ut que premisimus prompto animo, quantum ad eos pertinet, exsequantur. Ideoque fraternitati tue per apostolica scripta mandamus quatenus prefatos regem  et comitem monens ad id efficaciter et inducens, procedas circa tres nobiles antedictos secundum formam superius comprehensam Tu denique, frater archiepiscope, etc.

In eumdem fere modum scriptum est Tolosano episcopo. Is in cuius manu, etc., usque inducens, procedas circa ciues predictos secundum formam superius comprehensam. Tu denique, frater episcope, etc.

Datum, ut supra.



XLIX. DE REFLORIIS ET DE PALMI ABBATIBUS, ET PRIORI DE REFLORIIS, BRACARENSIS ET TUDENSIS DIeCESUM. De sepeliendo excommunicato qui penitentie signa dederat. 


Oblata nobis M. mulieris petitio continebat quod cum olim S. frater suus una cum quibusdam aliis morti cuiusdam interfuisset presbyteri, diabolo suadente, tandem reuersus ad cor, humiliter suum recognouit excessum, et paratus ut iter arriperet ad sedem apostolicam ueniendi, preueniente mortis articulo exsequi non potuit quod intendit; iuramento tamen promiserat quod nostris staret super excessu sepedicto mandatis. Unde nobis dicta mulier supplicauit ut cum illum non religionis contemptus, sed necessitatis articulus impedierit quo minus ad sedem accesserit apostolicam absoluendus, super absolutione  ac sepultura ipsius dignaremur misericorditer prouidere. Quia uero sicut in contumacia persistentibus rigidos esse nos conuenit, sic humiliatis ad penitentiam negare gratiam Ecclesie non debemus, discretioni uestre per apostolica scripta mandamus quatenus si predictus S. dum adhuc uiueret, satisfactionem condignam promisit uel sufficiens de satisfactione mandatum, et alias manifesta in eo penitentie indicia precesserunt, cum psalmo penitentiali, Oratione Dominica, et aliis consuetis, defuncto absolutionis beneficium impendatis, tradi facientes corpus eiusdem ecclesiastice sepulture, dummodo  contra terre consuetudinem ex hoc graue non debeat scandalum generari. Quod si non  omnes, etc., duo uestrum, etc. uos denique, filii abbates, etc.

Datum Laterani, III Idus Maii, pontificatus nostri anno XuI.



L. ARCHIEPISCOPO MAGUNTINENSI APOSTOLICAE SEDIS LEGATO. De negotio episcopi Herbipolensis. 

Licet iniuncte tibi legationis processum in pluribus commendemus, super negotio tamen Herbipolensis Ecclesie, quantumcunque tue fraternitati deferre uelimus, non possumus salua conscientia commendare: in quo et si forte zelum habueris, non tamen secundum scientiam habuisti, cum in destitutione  unius et substitutione alterius processeris minus iuste  . Nos quidem receptis olim super hoc litteris tuis per dilectum filium decanum de Onoldesbath meminimus respondisse quod cum, disponente domino, simus in sede iustitie constituti et omnibus in iustitia debitores, negare non debemus alicui quod postulat ordo iuris. Unde mandauimus ut si forte substitutus et destitutus de iure suo uellent in iudicio experiri, prefigeres eis terminum competentem quo se nostro conspectui presentarent iustum iudicium recepturi. Accedente autem ad nostram presentiam dilecto filio Deutautto clerico procuratore uenerabilis fratris nostri Ottonis Herbipolensis episcopi super eo quod diceris nolle ratum habere processum uenerabilis fratris nostri  Magdeburgensis archiepiscopi, apostolice sedis legati, circa episcopum memoratum ad communionem et gratiam Ecclesie de mandato nostro receptum et ad regimen Herbipolensis Ecclesie restitutum, fuit inter alia propositum coram nobis et in nostro Regesto repertum quod cum olim apostolica sedes ad uindicandam crudelem et lacrymabilem mortem bone memorie Conradi Herbipolensis episcopi, Petri exeruerit gladium, ut sicut notorius erat interfectorum excessus  , sic memorialis esset in generationem ac generationem sceleris perpetrati uindicta, inter cetera statuit ut tam homicide ipsi quam heredes eorum uniuersis feudis et beneficiis Herbipolensis Ecclesie, quam specialiter offenderant, et ecclesiarum  etiam ceterarum, cum in ea leserint ecclesiam generalem, carerent in perpetuum, illa nullo tempore habituri, nisi forsan aliquando de speciali apostolice sedis indulgentia secutura posteritas misericordiam mereretur. Et cum nec tutum nec honestum existeret ut iste Henricus, qui dicitur substitutus, filius Henrici de Rauesburg fratris Botonis, cuius pater et patruus fuerunt in necem memorati episcopi machinati, consiliis Herbipolensis Ecclesie interesset, bone memorie Guidoni Penestrinensi episcopo, tunc apostolice sedis legato, dedimus in mandatis ut ei auctoritate nostra per commutationem idoneam in alia Ecclesia ab Herbipolensi  remota, appellatione postposita, prouideret, prebendam illius alii collaturus. Et quidem eam gerimus de tua circumspectione fiduciam quod si hoc in tuam deductum fuisset notitiam, sic circa predictum Henricum, quantumcunque ipsum dilectionis brachiis amplectaris, nullatenus processisses. uerum ne demus Herbipolensi Ecclesie labores pariter et dolores, et memoratum Henricum inutiliter laborare contingat, eum quem a prebenda Herbipolensis Ecclesie olim decreuimus amouendum, a regimine ipsius Ecclesie perpetuo remouemus, per apostolica tibi scripta mandantes quatenus supradictum Herbipolensem episcopum, cum, parte Othonis reprobi penitus abdicata, publice ad Ecclesie deuotionem reuersus catholice parti  patenter adheserit et potenter, super Ecclesia sepedicta de cetero non molestes; ut qui persequebaris uitium in auerso, amplectaris in conuerso uirtutem. Sic etenim decreuimus expedire, quoniam speramus quod si beneficiorum non erit ingratus, se tanto deuotiorem exhibere studebit quanto maiorem inuenit gratiam post offensam. Tu denique, frater archiepiscope, etc.

Datum Laterani, uIII Idus Iunii, pontificatus nostri anno decimo sexto.



LI. NOuARIENSI CAPITULO. De electione episcopi Nouariensis. 

Auditis olim et intellectis que a procuratoribus  partium super duabus electionibus in uestra ecclesia celebratis fuere proposita coram nobis, de communi fratrum nostrorum consilio electionem factam de preposito Sancte Marie cassauimus, et electionem de  preposito Sancti Gaudentii celebratam duximus confirmandam, si quoddam instrumentum reprobaretur infra temporis certum spatium contra ipsum super cuiusdam arbitrii forma productum, quod uenerabili fratri nostro archiepiscopo Ianuensi et dilectis filiis de Tillieto et de Ceretro abbatibus sub bulla nostra misimus interclusum. Ipsi uero receptis probationibus exhibitis coram eis, causam sufficienter instructam ad nostram audientiam remiserunt. Procuratoribus igitur partium in nostra  presentia constitutis et auditis hinc inde propositis, quia per ea que contra predictum instrumentum obiecta sunt et ostensa idem adeo redditum est suspectum quod ad fidem in iudicio faciendam debeat inualidum reputari, et ita reprobatum quod ad [l. quoad] illud ad quod probandum erat inductum, cum proniora sint iura ad absoluendum quam ad condemnandum, electionem factam de predicto preposito Sancti Gaudentii confirmauimus, per apostolica scripta uobis precipiendo mandantes quatenus ipsi obedientiam et reuerentiam debitam impendatis, eidem reuerenter in spiritualibus et temporalibus intendentes. Alioquin, uenerabili fratri  nostro uercellensi episcopo, apostolice sedis legato, nostris damus litteris in mandatis ut uos ad id monitione premissa per censuram ecclesiasticam appellatione remota compellant.

Datum Laterani, XII. Kal. Iunii, pontificatus nostri anno sexto decimo.

Illi scriptum est super hoc, uerbis competenter mutatis.



LII. DE SPINA ET DE URSARIA ABBATIBUS PLACENTINENSIS ET AURIENSIS DIeCESUM. De absolutione regis Portugalie. 

 Accepimus ex litteris uestris quod, cum causam que inter illustrem regem Portugalie ex parte una,  et nobiles mulieres Tarasiam et S. sorores ipsius ex altera, super castris Montismaioris et Alanker, damnis et rebus aliis uertitur, sub certa forma uobis duxerimus committendam, uos ad locum debitum accedentes, cum uelletis ad regis et regni absolutionem procedere, dicte regis sorores proposuere per litteras scriptum apostolicum uobis exhibitum falsitate suggesta et ueritate tacita impetratum, et ad hoc probandum locum securum et competentem terminum postularunt. uobis autem de prudentum uirorum consilio diem et locum congruum eis et regi uolentibus assignare, rex ex hoc asserens se grauari, cum crederet se ac regnum suum prestito iuramento quod nostris pareret mandatis ab excommunicationis et interdicti sententiis sine dilatione  absolui debere, petiit et impetrauit a uobis ut totum negotium ad nostram audientiam referretur. Constitutis itaque procuratoribus partium coram nobis, et auditis hinc inde propositis, utrique parti uolentes in sua iustitia prouidere, discretioni uestre per apostolica scripta precipiendo mandamus quatenus, accedentes ad locum et recepto ab ipso rege corporaliter iuramento quod super iis pro quibus excommunicatus existit et terra eius supposita interdicto nostris mandatis absolute parebit, excommunicationis et interdicti sententias relaxetis, inter ipsum et predictas sorores ipsius treugarum federa statuentes, que iuramentis et aliis idoneis cautionibus faciatis utrinque firmari, et ad illa firmiter obseruanda eos  per districtionem ecclesiasticam, sublato contradictionis et appellationis obstaculo, compellatis, ut nec per se nec per alios sibi inuicem nocere presumant; ac deinde facientes utrique parti de manifestis damnis et iniuriis satisfieri competenter, super dubiis audiatis quecunque duxerint proponendo; et nisi per uos inter eos amicabilis poterit concordia reformari, causam sufficienter instructam ad nostrum remittatis examen, prefigentes partibus terminum competentem quo nostro se conspectui representent mandatum apostolicum recepture. uos denique filii abbates, etc.

 Datum Laterani, XII Kal. Iunii, pontificatus nostri anno decimo sexto.



LIII. ABBATI DE CARRARIA PADUANAE DIeCESIS, ET ARCHIPRESBYTERO PADUANO. Aduersus impetrantem rescriptum per obreptionem. 

Martini clerici, qui se olim pro archipresbytero plebis de Sacco gerebat, pluribus nota malitia transire non debet inulta; quoniam latum pandit delinquentibus sinum qui non condemnat errata, et nutrit in peruersis impunitas audaciam delinquendi. Suffecisse quidem ei poterat ad infamie sue notam quod auctoritate sedis apostolice per uenerabilem fratrem nostrum episcopum Cenetensem  et suos coniudices ob falsitatis uitium quod commiserat officio beneficioque suspensus, ipsius exigente contumacia, uinculo fuit excommunicationis astrictus. Sed sibi accumulans iram in die ire, procuratorem uenerabilis fratris episcopi Paduani apud sedem apostolicam constitutum adeo circumuenit quod cum ad eligendos iudices in quibusdam litteris, quas sub forma communi contra processum supradicti Cenetensis episcopi et suorum coniudicum de causa suspensionis et excommunicationis tacita ueritate ad uenerabilem fratrem nostrum episcopum Ciuitatis noue ac collegas ipsius impetrarat, fraudulenter induxit. Qui, ut aliqua ipsi ad impetrationem litterarum illarum uia pateret, interposuit personam extraneam, que nomen representans  ipsius, Martini uidelicet, super ecclesia Sancti Martini de plebe, hoc additamento, scilicet de Sacco, suppresso, ne per agnomen loci, eius impediretur propositum, litteras impetrauit, intendens nichilominus et non prudenter occasione istius clausule, rebus aliis, que nostris litteris inseri consueuit, sub quodam inuolucro super falsitatis uitio questionem suscitare sopitam. Ac licet ei grauiter increpato mandauerimus uiua uoce ut nullatenus ab apostolica sede recederet absque nostra licentia speciali, ipse tamen clanculo talibus litteris obtentis, imo potius obreptis, aufugit. Ut autem nobis longas intelligat esse manus, qui absentes per contumaciam pena comprimimus, presentes, quos  humiliatos aspicimus, releuantes, per apostolica uobis scripta precipiendo mandamus quatenus dictum Martinum ab omni officio et beneficio ecclesiastico sublato appellationis obstaculo perpetuo deponatis, non obstante clausula illa, uidelicet nullis litteris obstantibus preter assensum partium a sede apostolica impetratis, que, sicut accepimus, litteris fuit inserta supradictis; nec obstantibus in posterum quibuslibet litteris, harum expressa mentione non habita, si que quouis ingenio apparuerint impetrate. Tu denique, fili abbas, etc.

Datum Laterani, XII Kal. Iunii, pontificatus nostri anno sexto decimo.



LIu. ELECTO ET CAPITULO LAUDUNENSIBUS. Ut fructus prebende conferant consanguineo pape. 


Cum dilectus filius Leonardus nepos dilecti filii nostri Ioannis Sancte Marie in Cosmidin diaconi cardinalis, S. R. E. cancellarii, consanguineus noster prebendam in uestra noscatur Ecclesia obtinere, decuisset quidem et forsitan expedisset ut prouentus illius, prefati cancellarii et nostre considerationis obtentu, non exspectatis nostris super hoc precibus aut mandato, curassetis eidem offerre liberaliter et conferre. Monemus igitur uniuersitatem uestram attentius et rogamus, per apostolica scripta uobis precipiendo mandantes quatenus, nullius  pretextu consuetudinis obsistente, prouentus eosdem tam perceptos hactenus quam percipiendos in posterum sibi uel eius nuntio sine difficultate uel diminutione qualibet assignetis, preces apostolicas et mandatum taliter impleturi quod idem cancellarius, qui, sicut uestra discretio non ignorat, uobis et Ecclesie uestre potest esse plurimum fructuosus, ad eiusdem obsequia fortius animetur, et nos deuotionem uestram teneamur merito commendare. Tu denique, fili electe, etc.

Datum Laterani, II Kal. Iunii, pontificatus nostri anno sexto decimo.



Lu. NOBILI uIRO RAIMUNDO PELET. De comitatu Melgorii. 


Accedens ad presentiam nostram nobis humiliter supplicasti ut comitatum Melgorii, quem ex successione a uie tue iure ad te asseris hereditario pertinere, tibi faceremus integre assignari, sub annuo censu in feudum ab Ecclesia Romana tenendum. uerum quia super iis fidem nobis facere nequiuisti, nobilitati tue duximus respondendum quod, cum legatum de latere nostro proponamus ad partes illas in proximo destinare, tu ad presentiam eius accedens tuas coram eo rationes ostendas, et ipse tibi faciat exhiberi iustitie complementum.

Datum Laterani, X Kal. Iunii, pontificatus nostri anno sexto decimo.



LuI. ARCHIEPISCOPO REMENSI. De relaxanda sententia excommunicationis. 


 Ex parte nobilis uiri ducis Brabantie fuit nobis humiliter supplicatum ut cum uenerabilis frater noster Maguntinensis archiepiscopus apostolice sedis legatus ipsum contra Ecclesiam Ottoni reprobo adherentem excommunicationis uinculo innodarit et terram eius supposuerit interdicto, tam predictas sententias quam eas quas pro damnis uenerabili fratri nostro Leodiensi episcopo irrogatis, relaxari misericorditer faceremus, cum  paratus existat super primo articulo nostris obedire mandatis et super secundo satisfactionem congruam predicto episcopo exhibere. Ad hec, ex parte ipsius fuit propositum coram nobis quod cum causam que inter G. clericum et quosdam laicos Leodiensis diecesis super quadam terra noscitur agitari, decano Sancti Ioannis in Burgo et coniudicibus suis fine commisissemus debito terminandam, orta discordia inter quosdam seruientes ipsius ducis et clericum memoratum, unus eorum eumdem clericum ausu temerario usque ad sanguinis effusionem et grauem lesionem oculi uerberauit. Propter quod prefati iudices in dictum ducem, licet absentem et inscium huius facti, excommunicationis et in terram eius interdicti sententias protulerunt: pro quibus relaxandis  fuit nobis nichilominus supplicatum. Ideoque fraternitati tue per apostolica scripta mandamus quatenus memoratum ducem moneas attentius et inducas ut sequela prefati Ottonis penitus abiurata, se catholice parti potenter et patenter adiungens, super damnis que irrogauit episcopo antedicto ei satisfaciat competenter, uel componat amicabiliter cum eodem: que cum fuerint adimpleta, prefato duci iuxta formam Ecclesie auctoritate nostra beneficium absolutionis impendas, et relaxes sententiam interdicti. Illum uero qui uerberauit clericum iam dictum, tandiu appellatione remota, etc. Tu denique, frater archiepiscope, etc.

Datum Laterani, uIII Kal. Iunii, pontificatus nostri  anno sexto decimo.



LuII. ARCHIDIACONO PRAEPOSITO, ET H. DE NOuAuILLA CANONICO AMBIANENSIBUS. De absolutione maioris et iuratorum Laudunensium. 

Dilecto filio nostro Petro Sancte Marie in Aquiro diacono cardinale dilecto filio Guidoni canonico Laudunensi procuratori capituli et Anselmo nuntio maioris et iuratorum Laudunensium auditore concesso, pro parte capituli fuit propositum coram eo quod, cum maior et iurati predicti quemdam hominem Ecclesie minus iuste cepissent, et eum, monente capitulo, nec reddere nec saltem recredere secundum  approbatam consuetudinem Laudunensis Ecclesie uoluissent, licet offerretur eisdem in omnibus iustitie complementum, capitulum auctoritate ipsis ab apostolica sede concessa, per quam in molestatores eorum ecclesiasticam possunt exercere censuram, in ipsos excommunicationis sententiam promulgarunt, quam dilectus filius Laudunensis electus exigente iustitia confirmauit. Unde petebat procurator iam dictus ut sententiam faceremus eamdem usque ad satisfactionem condignam firmiter obseruari. Nuntius autem aduerse partis proposuit quod, cum olim maior et iurati, scabini et uniuersitas communie Laudunensis transmissa nobis intimauerint  questione quod per excommunicationem et interdictum sine causa rationabili ab electo et clero Laudunensis sepius grauarentur, illis duximus inhibendum ne in ipsos seu terras et familias eorumdem sine rationabili causa excommunicationis et interdicti sententias promulgarent, decernentes huiusmodi sententias, si que post appellationem ad nos legitime interpositam proferrentur, penitus non tenere, super hoc uenerabili fratri nostro Atrebatensi episcopo usque ad triennium eis conseruatore concesso. Unde ad ipsum post predictam sententiam habuere recursum. Sed licet fuisset coram ipso a partibus diutius disputatum, parte capituli ad sedem apostolicam appellante, per eum, cum appellationi detulerint maior et iurati, nequiuerunt iustitiam  obtinere. Unde petebat nuntius supradictus per nos denuntiari sententiam esse nullam. Intellectis igitur iis et aliis coram cardinale propositis memorato, discretioni uestre per apostolica scripta mandamus quatenus a maiore ac iuratis sepedictis super iis pro quibus est in eos lata sententia sufficienti cautione recepta, sententiam ipsam secundum formam Ecclesie protinus relaxetis, et nisi sufficienter ostenderint infra tres menses eamdem sententiam irrationabiliter fuisse prolatam, uos eos ad satisfaciendum capitulo, sublato appellationis obstaculo, per censuram ecclesiasticam compellatis; audituri postmodum si quid fuerit questionis, et illud, appellatione remota, fine canonico decisuri, facientes quod decreueritis districtione simili firmiter  obseruari. Quod si non omnes, iis, etc., duo uestrum, etc.

Datum Laterani, III Idus Iunii, pontificatus nostri anno sexto decimo.



LuIII. CAPITULO ALEXANDRINO. Confirmat sententiam legatorum. 

 Gratia quam apostolica sedes terre uestre ab ipsa sui fundatione noscitur impendisse, adeo est uobis et aliis manifesta ut nos eam, quam abunde opera protestantur, uerbis nequaquam oporteat recensere. uerum habitatores eiusdem, quos si etiam predecessorum nostrorum erga eos beneficia uniuersa  cessarent, ea sola que nos ipsis contulimus ad perpetuam apostolice sedis deuotionem et nostram sufficienter poterant obligasse, omnino preteritorum ingrati, et improuidi futurorum, non solum debitum nobis censum, quem nonnisi semel recepimus, subtraxerunt, uerum etiam, in nostram iniuriam et contemptum, Ottoni reprobo adherentes, W. de Pusterula exigentibus culpis suis uinculo excommunicationis astrictum et nichilominus super hereseos crimine infamatum in rectorem suum, post inhibitionem auctoritate apostolica sibi factam, presumpserunt recipere ac tenere, iis et aliis modis reddentes nobis offensam pro gratia et iniuriam pro  honore. Non solum igitur prouidum et rationabile factum legatorum nostrorum debitam uolumus firmitatem habere, uerum etiam super terram ipsam alias, si diutius in sue presumptionis errore perstiterint, aggrauabimus taliter manus nostras quod sicut nos senserunt promptos ad gratiam, ita pronos sentient ad uindictam, Apostolum utique imitantes, qui ad ulciscendam omnem inobedientiam promptus erat.

Datum Laterani, II Nonas Iunii, pontificatus nostri anno decimo sexto.



LIX. ENGOLISMENSI EPISCOPO. Ut pauperi diacono beneficium assignet. 


Pauperibus clericis apostolice prouisionis subsidium denegare nec possumus nec debemus, qui, secundum Apostolum, facti sumus sapientibus et insipientibus debitores. Hinc est quod pro dilecto filio magistro G. de Sancto Sigismundo diacono, cui et uite meritum et talentum scientie suffragari dicuntur, fraternitatem tuam rogamus attentius et monemus, per apostolica tibi scripta mandantes quatenus ob reuerentiam apostolice sedis et nostram auctoritate nostra eidem, qui a te fuit, prout asserit, in diaconum ordinatus, uel in Ecclesia Engolismensi prouideas, uel in alio ecclesiastico beneficio competenti; preces et mandatum nostrum taliter auditurus quod idem assecutum se gaudeat quod intendit, et nos  deuotionem tuam possimus non immerito commendare. Tu denique, frater episcope, etc.

Datum Laterani, Idibus Iunii, pontificatus nostri anno decimo sexto.

Scriptum est super hoc priori Sulbisiensi Xantonensis diecesis, et penitentiario et magistro F. canonico Xantonensibus, ut dictum episcopum ad id moneant et inducant. Quod si non omnes, etc., duo uestrum, etc.

Datum, ut supra.



LX. DECANO ET CAPITULO EBORACENSIBUS. Eiusdem argumenti cum epistola 54. 

 Felicis recordationis Ioanne in Cosmidin diacono cardinale, S. R. E. cancellario, de medio Domino uocante sublato, prebendam quam idem in Eboracensi obtinebat Ecclesia dilecto filio Leonardo ipsius ac nostro nepoti duximus concedendam, ac de ipsa eumdem manu propria curauimus inuestire, credentes quod per ipsum et suos multa uobis et Ecclesie uestre poterunt commoda prouenire. Ideoque uniuersitati uestre per apostolica scripta mandamus atque precipimus quatenus dictum Leonardum de cetero uestrum concanonicum habeatis, et tu, fili decane, de ipsa prebenda eius procurator existas. Quod autem super hoc dilectus filius Pandulphus  subdiaconus noster duxerit disponendum recipiatis humiliter et inuiolabiliter obseruetis.

Datum Laterani, XuIII Kal. Iulii, pontificatus nostri anno sexto decimo.

Illi scriptum est super hoc, ut super hoc ordinare procuret quod utilitati eiusdem Leonardi uiderit expedire.

In eumdem modum scriptum est episcopo apostolice sedis legato et capitulo uercellensibus. Felicis recordationis, etc., usque sublato, prebendam quam idem habebat in Ecclesia uercellensi dilecto filio Gregorio nato nobilis uiri L. de Montelongo consobrini nostri duximus concedendam, credentes, etc., usque prouenire. Ideoque uniuersitati uestre per apostolica scripta mandamus atque precipimus quatenus  dictum G. de cetero uestrum concanonicum habeatis, et tu, frater episcope, fructus eiusdem prebende ad opus ipsius colligi facias et seruari. Tu denique, frater episcope, super teipso, etc.

Datum Laterani, XuIII Kal. Iulii, pontificatus nostri anno decimo sexto.



LXI. ABBATI ET CONuENTUI NONANTULANIS. De confirmatione priuilegiorum. 

Exhibita nobis ex parte uestra quedam felicis memorie Adriani, Ioannis atque Marini predecessorum nostrorum authentica scripta diligenter inspeximus, et per dilectum filium Henricum sancte  Romane Ecclesie scriniarium iussimus fideliter exemplari; qui ea que de ipsis scriptis papyriis ex quadam parte pre nimia uetustate consumptis colligere potuit, in publicam formam redigere procurauit: quibus nos apostolici fauoris presidium impendentes, in hac pagina fecimus sub bulla nostra conscribi, supplendo quedam que secundum littere circumstantias in integris presumebantur originalibus fuisse descripta, que causa discretionis mandauimus in hac charta tonsis litteris exarari. »IN NOMINE Domini nostri Iesu Christi. Amen. Anno Dominice Incarnationis millesimo ducentesimo decimo tertio, pontificatus uero domini Innocentii III pape, anno eius sexto decimo, indictione prima, mense Ianuarii exeunte, die quarta decima.  Priuilegium domini Adriani pape domibus atque familiis, seruis originalibus, simulque rebus atque possessionibus, nec non aquimolis, oliuetis, uel quidquid IN QUIBUScunque locis habere uel tenere uidetur, uel si quid in potestate legaliter donatum uel largitum fuit, aut quolibet modo iuste euenerit, tenere et possidere sine qualibet controuersia perpetuis temporibus ualeat, et nulli unquam liceat regum, episcoporum, ducum uel actorum parue uel magne persone in predicto uenerabili monasterio uel in eis que eidem uenerabili monasterio pertinere. . . . . . STAbilitate permaneant. Interdicentes omnino EPISCOPO in cuius parochia esse uidetur  supradictum monasterium CONSTITUtum . . . . . . . contra tenorem presentis decreti pia postulatione indulti quidquam attentet, neque ullo modo eius baptismales ecclesias sibi uindicet, neque ipse suique successores presumant prohibita contingere; sed neque missarum solemnia ibidem persoluere preSUMAT, nisi ab abbate suprascripti monasterii fuerit inuitatus; neque ordinationem sacerdotum quilibet episcoporum in PRAEfato monasterio uel eius in re . . . . . celebrare audeat, nisi, ut predictum est, ab abbate fuerit inuitatus. Chrisma igitur uel quidquid ad sacra ministeria pertinet, si a Patre monasterii fuerit postulatus, a quocunque preuiderit concedimus tribuenda. Sed neque decimas usquam dare concedimus nisi ecclesiis supradicti  uenerabilis monasterii ad nostram diecesim pertinentis. Sed et hoc statuimus et inuiolabili sanctione auctoritate apostolica firmamus, ut nullus aliquando in predicto monasterio de aliis monachis seu quibuscunque Ecclesiis. . . . . . . Abbas. . . . . . . diuina uocatione abbas prefati monasterii pertransierit, et resolutionis TEMPUS aduenerit, de propria semper congregatione eligatur abbas, qui ab omni . . . . . 

»IOANNES episcopus, seruus seruorum Dei, BENEDICTO religioso abbati monasterii Sancti SILuestri DE NONANtula et in eodem uenerabili monasterio in perpetuum . . . Saluatoris nostri Iesu Christi pertinere noscuntur, et ad stabilitatem uenerabilium locorum respiciunt cum magno sollicitudinis studio  nos conuenit apostolica et rationali censura PROCUrare; quatenus ex hoc iuges eidem propitiatori nostro Domino Deo efficacius persolui possint carminum laudes, et nobis, qui, licet immeriti, diuina tamen gratia preueniente, pastoralis regiminis curam gerimus, opima in sidereis arcibus remunerationis premia ascribantur. Igitur quia constat tuam nobis religiositatem detulisse preceptum predecessoris nostri domini Adriani et Ioannis siue Stephani reuerende memorie pontificum de prefato monasterio et omnibus ei pertinentibus locis ac possessionibus, que petiistis ut per nostri priuilegii paginam confirmaremus. Unde nos precibus uestris inclinati, et a presenti quarta decima indictione  in perpetuum predictum monasterium successorum tuorum abbatum ditione et potestate cum omnibus sibi pertinentibus confirmantes irrefragabili iure decernimus permanenda, id est, monasterium Sancti Siluestri de Nonantula territorio MutiNENSI. Quapropter auctoritate beati Petri apostoli, cui a Domino Deo nostro celorum regni claues tradite sunt, et potestas ligandi atque soluendi celo terraque tradita est, promulgantes decernimus et firma stabilitate et censura statuimus ut ipsum uenerabile monasterium cum omnibus locis . . . . . fundis, casis, casalibus, domibus atque familiis, seruis originalibus, simulque rebus et possessionibus, nec non  aquismolis, oliuetis, uel quidquid in quibuscunque locis . . . . . habere uel tenere uidetur, uel si quid in potestate legaliter donatum uel largitum fuerit, aut quolibet modo iuste euenerit, tenere et possidere sine qualibet controuersia perpetuis temporibus ualeat. Et nulli unquam liceat regum, episcoporum, ducum uel actorum parue uel magne persone in predicto monasterio uel in eis que eidem monasteRIO PERTINERE noscuntur quocunque modo incumbere . . . . . inuasionem facere, aut quispiam sacerdotum ibidem presumat accedere uel missarum solemnia celebrare. Et neque episcopus, neque abbas, uel comes aut quelibet magna paruaque persona in prefato monasterio uel in eius cellis aut ecclesiis mansiones facere aut expensas expetere  aut aliquod per potestatem seruitium preter peregrini et legitimi hospites. Sed neque colloquium qualecunque aut placitum in ipso monasterio aut in eius prenominatis locis esse quis audeat, nisi ab abbate fuerit inuitatus. Quatenus hoc quod ad laudem Dei et stabilitatem predicti monasterii statuimus firma stabilitate permaneat: interdicentes omnino episcopo in cuius parochia esse uidetur supradictum monasterium constitutum ut nichil contra tenorem presentis decreti pia postulatione indulti quidquam attentet, neque ullo modo baptismales ecclesias sibi uindicet, neque ipse suique successores presumant prohibita contingere. Sed neque missarum solemnia ibidem persoluere presumat, nisi ab abbate suprascripti monasterii fuerit  inuitatus; neque ordinationem sacerdotum quilibet episcoporum in prefato monasterio uel eius iure aut de suo clero celebrare audeat, nisi, ut prelatum est, ab abbate fuerit euocatus. Chrisma igitur uel quidquid ad sacra ministeria pertinet, si a Patre monasterii fuerit postulatus, quibuscunque preuiderit concedimus . . . . . . . . nisi ecclesiis supradicti uenerabilis monasterii ad nostram diecesim pertinentis. Sed et hoc statuimus et inuiolabili sanctione apostolica auctoritate firmamus, ut nullus aliquando in predicto monasterio de aliis monachis seu quibuscunque ecclesiis. . . . . . . esse presumat, neque a quacunque potestate in postero ducantur. Sed cum diuina uocatione abbas prefati  monasterii perstrinxerit, et resolutionis tempus aduenerit, de propria semper congregatione eligatur abbas, qui ab omnium monachorum. . . . . . . . . eorum pro Dei amore arantium monachico ordine militantium. Nihilominus omnibus huic nostri pontificii interdictione inhibemus aliquam scripturam uel confirmationem de predicti monasterii rebus uel de prenominata abbatia quo ingenio contra hoc preceptum petere. Si qua scriptura uel petitio impetrata fuerit, aut in reliquo apparuerit, has irritas esse uacuasque omni robore iubemus. Si quis preterea, quod non credimus, presumpserit hoc nostrum priuilegii constitutum in aliquo transgredi aut contemnere, sciat se auctoritate beatorum Petri et Pauli apostolorum principum anathematis  uinculo esse innodatum et a regno Dei penitus segregatum. Porro qui obseruator et custos exstiterit, benedictionis gratiam a misericordissimo Deo nostro et uitam perpetuam feliciter consequatur. Scriptum per manum Sergii sancte Romane Ecclesie scriniarii in mense Ianuarii, indictione suprascripta. Bene ualete. Ego Sergius Idus Ianuarias per manum Anastasii primicerii defensoris sancte sedis apostolice, anno, Deo propitio, pontificatus domini Ioannis summi pontificis et uniuersalis noni pape in sacratissima sede beati Petri apostoli secundo, indictione secunda.

»MARINUS episcopus, seruus seruorum Dei, THEODORICO religioso abbati uenerabilis monasterii Sancti Siluestri. . . . territorio Mutinensi nec non omnibus  subiacentibus et in perpetuo. . . . . . queque ad laudem Redemptoris Dei et Domini Saluatoris nostri Iesu Christi pertinere noscuntur, et ad stabilitatem uenerabilium locorum respiciunt, cum magno sollicitudinis studio nos conuenit apostolica et rationali censura procurare, quatenus ex hoc iuges eidem propitiatori nostro Domino Dei efficacius persolui possint carminum laudes, et nobis, qui, licet immeriti, diuina tamen gratia preueniente, pastoralem regiminis curam gerimus, opima in sidereis arcibus remunerationis premia ascribantur. Igitur quia constat religiositatem tuam nobis detulisse preceptum predecessoris nostri domini Adriani et Ioannis reuerende memorie pontificum de predicto monasterio et omnibus ei pertinentibus locis ac possessionibus, que petistis ut  per nostri apostolici priuilegii paginam confirmaremus. Unde nos precibus uestris inclinati, et a presenti prima indictione in perpetuum, sepedictum monasterium successorum tuorum abbatum ditione et potestate cum omnibus sibi pertinentibus confirmantes irrefragabili iure decernimus permanenda, id est, monasterium Sancti Siluestri qu . . . . a Nonantula territorio Mutinensi. Quapropter auctoritate beati Petri apostoli, cui a Domino Deo nostro celorum regni claues tradite sunt, et potestas ligandi atque soluendi celo terraque concessa est, promulgantes decernimus et firma stabilitatis censura statuimus ut ipsum uenerabile monasterium cum omnibus locis, mansis, fundis, casis, casalibus, domibus  atque familiis, seruis originalibus, simulque rebus et possessionibus, nec non aquis molis, oliuetis, uel quidquid in quibuscunque . . . . . . . . . . . . . . . . . . uidetur uel potestate legaliter donatum uel largitum fuerit, aut quolibet modo iuste euenerit, tenere et possidere sine qualibet controuersia perpetuis temporibus ualeatis. Et nulli unquam liceat regum . . . . . . . . . . . . . . . . . episcoporum. . . . . . . . . uel actorum parue uel magne persone in predicto uenerabili monasterio uel in eis que eidem uenerabili monasterio pertinere uidentur quocunque modo incumbere aut inuasionem facere. . . . . . . . . accedere uel missarum solemnia celebrare, nisi ab abbate fuerit inuitatus; quatenus hoc quod ad laudem et stabilitatem supradicti sancti monasterii statuimus  firma stabilitate permaneat: interdicentes omnino episcopo in cuius parochia esse uidetur supradictum monasterium constitutum ut nichil contra tenorem presentis decreti pia postulatione indulti quidquam attentet, sed neque ullo modo baptismales ecclesias sibi uindicet. Et ego Henricus sacrosancte Romane Ecclesie scriniarius una cum Bartholomeo clerico Sancti Petri ad uincula horum supradictorum exemplorum authentica priuilegia, dominorum uidelicet Adriani, Ioannis atque Marini pape, uidens et perlegens, ut in eis continebatur, sic in suprascriptis continetur exemplis, et ea fideliter exemplaui, et signum feci.« Nulli ergo, etc., conscriptionis, etc., usque incursurum.

Datum Laterani, Idibus Iunii, pontificatus nostri  anno sexto decimo.



LXII. WARADIENSI ET NITRIENSI EPISCOPIS, ET ABBATI DE EGRIS CENADIENSIS DIeCESIS. Ut dirimant controuersiam super decimis. 

Ex uestris accepimus litteris quod, cum causam, que inter uenerabilem fratrem nostrum uesprimiensem episcopum ex parte una, et dilectos filios Strigoniense capitulum ex altera, super quarumdam decimis uinearum positarum iuxta Strigonium uertitur, experientie uestre sub certa forma duxerimus committendam, uos in ipso negotio propter quasdam exceptiones aduersus eumdem episcopum ex parte  capituli propositas coram uobis, quas sub uestris sigillis ad nostrum transmisistis examen, et nos sub bulla nostra uobis remittimus interclusas, procedere distulistis. uolentes igitur ut finis litibus imponatur, uobis per apostolica scripta precipiendo mandamus quatenus, non obstantibus exceptionibus supradictis, in causa ipsa iuxta prioris mandati nostri tenorem ratione preuia procedatis, recipientes testes et alias probationes episcopi, quibus uti uoluerit; cum per narrationem eiusdem episcopi et responsionem capituli asserentis bone memorie K. predecessorem episcopi sepedicti a questione quam super eisdem decimis coram bone memorie I. Strigoniensi archiepiscopo aduersus idem capitulum mouerat, cum  decimas illas sui iuris non esse recognosceret, humiliter destitisse, lis intelligi debeat contestata. Si quid autem pretextu decimarum ipsarum uenerabilis frater noster Strigoniensis archiepiscopus contra ipsum episcopum proponere forte uoluerit audiatis, et auditis hinc inde propositis, causam, si de partium processerit uoluntate, fine canonico terminetis. Alioquin, eam sufficienter instructam ad nostram audientiam remittatis, prefigentes partibus terminum competentem quo per se uel procuratores idoneos nostro se conspectui representent iustam, dante  Domino, sententiam recepture. uos denique, fratres episcopi et filii abbas, super uobis ipsis, etc.

Datum Laterani, uII Kalendas Iunii, pontificatus nostri anno sexto decimo.



LXIII. EPISCOPO LINGONENSI ET ABBATI MORIMUNDENSI LINGONENSIS DIeCESIS. Canonica purgatio indicitur archiepiscopo Bisuntino. 

 Auditis et intellectis que super inquisitione facta contra uenerabilem fratrem nostrum archiepiscopum Bisuntinum fuere proposita coram nobis, quia per depositiones testium constitit euidenter ipsum clericos, cum eos promouebat ad ordines, fecisse promittere data fide quod eum per sedem apostolicam  uel per alium super obtinendo beneficio non uexarent, ut puniatur in quo deliquit, eumdem a collatione ordinum duximus suspendendum, et quandiu nobis placuerit uolumus manere suspensum. Interim autem per aliquem de suffraganeis Ecclesie Bisuntine, cum necessitas postulauerit, clericis Bisuntine diecesis ordines conferri mandamus. Ceterum quoniam idem archiepiscopus super uitio Simonie ac lapsu carnis nec non uenditione iustitie dignoscitur infamatus, super iis ei purgationem cum tertia manu episcoporum sue prouincie uel etiam uicinarum et trium abbatum Bisuntine diecesis bone opinionis et uite, qui conuersationem eius cognouerint, indicentes, discretioni uestre per apostolica scripta mandamus quatenus  ab eo infra tres menses prefixos a nobis huiusmodi recepta, ipsum super illis articulis boni testimonii publice nuntietis. Quod si forte in purgatione defecerit, ipsum a pastorali regimine amouentes, faciatis Ecclesie Bisuntine de persona idonea prouideri. uos denique, frater episcope et fili abbas, super uobis, etc.

Datum Laterani, Iu Kalend. Iunii, pontificatus nostri anno sexto decimo.



LXIu. ABBATI SANCTI FLORENTII SALMURIENSIS  . De primatia Bituricensi. 

 Constitutus in presentia nostra, uenerabilis  frater noster Burdegalensis archiepiscopus nobis humiliter supplicauit quatenus, cum uenerabilis frater noster Bituricensis archiepiscopus in prouincia sua ius primatie ad se asserat pertinere, super hoc causam inter eos committere dignaremur. Quocirca discretioni tue per apostolica scripta mandamus quatenus duobus uiris prouidis et honestis, quorum unus a parte una, reliquus uero ab altera tibi presentetur, assumptis, causam super hoc audias cum eisdem, et usque ad diffinitiue sententie calculum procedens in ipsa, eamdem ad nos remittas sufficienter  instructam, prefixo partibus termino competenti quo per se uel procuratores idoneos nostro se conspectui representent iustam, auctore Domino, sententiam recepture. Tu denique, fili abbas, etc.

Datum Laterani, uI Idus Iunii, pontificatus nostri anno decimo sexto.



LXu. EPISCOPIS PER BURDEGALENSEM PROuINCIAM CONSTITUTIS. De eadem re. 

 Cum olim uenerabilis frater noster Bituricensis archiepiscopus auctoritate primatie quam in prouincia uestra sibi asserit pertinere uenerabilem fratrem nostrum Burdegalensem archiepiscopum a  metropolitice dignitatis officio suspendisset pro eo quod ad suum uocatus concilium accedere non curauit nec pro se aliquem responsalem idoneum destinare, ac super huiusmodi suspensionis sententia fuisset inter eumdem Bituricensem et dilectum filium magistrum Amaneum procuratorem ipsius Burdegalensis archiepiscopi coram nobis diutius disputatum, tandem de fratrum nostrorum consilio sententiam ipsam ratam habuimus et usque ad satisfactionem idoneam precepimus obseruari, hoc ad cautelam expresso, quod lis coram nobis, non de primatia, sed de sententia exstitit uentilata. Postmodum uero credentes ad satisfactionem sufficere competentem, pro predicta sententia relaxanda, ut memoratus Burdegalensis archiepiscopus per seipsum  aut alium uirum idoneum ad presentiam dicti Bituricensis accederet, relaxationem eiusdem sententie humiliter petiturus, et promissurus firmiter sub suarum, si necesse foret, testimonio litterarum quod ad eius concilium uocatus accederet, facturus quod foret faciendum de iure, per litteras nostras ipsi Bituricensi dedisse meminimus in preceptis ut cum a Burdegalensi predicto foret taliter requisitus, predictam non differret sententiam relaxare; nullam penam inflicturus eidem, si forte dictam sententiam non seruarat, antequam per nos declaratum fuisset an esset eadem obseruanda; uenerabili fratri nostro Turonensi archiepiscopo et coniudicibus suis per scripta nostra mandantes ut, Bituricensi iam  dicto in mandati nostri exsecutione cessante, ipsi sepedictam sententiam relaxarent absque preiudicio iuris sui. Nuper autem idem Burdegalensis archiepiscopus ad nostram presentiam accedens proposuit coram nobis quod de huiusmodi confirmatione sententie nichil unquam per litteras ipsius Bituricensis aut nuntium sibi fuerat intimatum. Propter quod ipsam petiit a nobis humiliter relaxari. Nos igitur uolentes utrique paterna sollicitudine prouidere, sententiam relaxamus memoratam firmam promissionem recipientes a Burdegalensi predicto quod uocatus accedet ad ipsius Bituricensis concilium, facturus quod de iure fuerit faciendum.  uos denique, fratres episcopi, super uobis ipsis, etc.

Datum Laterani, uIII Idus Iunii, pontificatus nostri anno sexto decimo.



LXuI. ABBATI DE MELLIO PATAuIENSIS DIeCESIS ET PRAEPOSITO SANCTAE CRUCIS AUGUSTENSIS. De institutione episcopatus in insula Chiemensi. 

 Oblata nobis ex parte uenerabilis fratris nostri Salzeburgensis archiepiscopi petitio continebat quod infra fines parochie sue in insula que Chiemense uocatur duo sunt monasteria constituta; quorum unum moniales inhabitant, aliud uero canonici regulares. uerum moniales abiecto pene penitus iugo modestie regularis, sine freno pudoris et uerecundie  obice euagantur per campos licentie dissolute, ac sic se motibus exposuere carnalibus quod locus in quo habitant dici potest lupanar potius quam oratorium ab effectu. Dictus autem archiepiscopus ad expurgandam tantam labem uolens extendere manus suas, ut eedem moniales diuise per alia religiosa cenobia forte proficiant, que in suo collegio merito deficiunt et exemplo, mutuo contagio corruptele, proposuit quod ipsis per alia loca, in quibus religio floreat, collocatis, cathedram ibi pontificalem instituat, et bonis ipsius monasterii cum possessionibus quas ipse proponit sufficienter adiicere ad mensam futuri episcopi deputatis, illuc canonicos alterius monasterii transferat, cum ibi fuerit ecclesia cathedralis, facultatibus quas nunc possident ad eorum sustentationem  integre conseruatis. Causas autem huius sui propositi allegabat, zelum religionis, quam in altero predictorum monasteriorum asserebat penitus dissolutam, et utilitatis euidentiam, que in partibus illis hiemali maxime tempore impeditur. Cum enim eius prouincia sit longe lateque diffusa, frequenter iis que limam correctionis exposcunt uisitationis et reformationis officium nequit impendere competenter, cum propter hiemalis asperitatis obstaculum et propter annone defectum locum ipsum multoties adire non possit et ibidem prout utilitas exigit immorari. Ne igitur locus predictus uisitationis officio et sacramentis ecclesiasticis per episcopum conferendis plus debito defraudetur, idem archiepiscopus  supplicauit ut eius proposito dignaremur fauoris apostolici presidium impertiri. Quia uero in talibus sine deliberatione prouida procedere non debemus, discretioni uestre per apostolica scripta mandamus quatenus inquiratis sollicite ueritatem de lapsu monasterii supradicti, et utrum ordo monialium ibi ualeat reformari, et si moniales aliquas defensiones ostendunt, quantumque ad opus episcopalis mense bonis eiusdem monasterii de suis facultatibus uelit adiicere archiepiscopus memoratus, et si canonici supradicti negotio isti suum impertiantur assensum, et si non, quam causam contradictionis allegent, qualem et quantam partem de  diecesi sua conferre disponat ad episcopalem diecesim faciendam, si expressus consensus capituli Salzeburgensis cum uoluntate archiepiscopi conueniat in hoc facto, et si etiam in electione futuri episcopi sibi uelit archiepiscopus ius aliquod uindicare, priuilegia quoque utriusque monasterii transcribi fideliter faciatis, super iis et aliis circumstantiis quod inueneritis nobis prudenter et ueraciter rescribentes, ut super hoc, prout expedire uiderimus, procedamus. Tu denique, fili abbas, etc.

Datum Laterani, XII Kal. Iulii, pontificatus nostri anno sexto decimo.



LXuII. PRAEPOSITO ET FRATRIBUS MONTIS IOuIS  . Confirmatur eis domus uallis Suisionis. 


Ortam dudum inter uos ex parte una et abbatem et conuentum Sancti Secani Lingonensis diecesis super domo uallis Sussionis ex altera questionem uenerabili fratri nostro Senonensi archiepiscopo duximus committendam. Cum igitur idem causam remisisset ad nos sufficienter instructam, te, fili preposite, ac procuratore partis alterius propter hoc in nostra presentia constitutis, eamdem examinauimus diligenter; et tam actis coram dicto archiepiscopo quam iis que coram nobis fuere proposita plenius intellectis, de fratrum nostrorum consilio domum uobis sententialiter adiudicauimus supradictam. Nulli ergo, etc., diffinitionis, etc,.  usque incursurum.

Datum Laterani, XII Kal. Iulii, pontificatus nostri anno sexto decimo.



LXuIII. PRAEPOSITO ET CAPITULO GURCENSIBUS. Confirmat quamdam permutationem. 

Cum a nobis petitur, etc., usque perducatur effectum. Eapropter, dilecti in Domino filii, etc., usque assensu, concambium inter uos ex parte una et bone memorie Romanum Gurcensem episcopum et nobilem uirum Poponem de Waldethe ex altera super qnondam castro et rebus aliis celebratum, prout continetur in authentico scripto eiusdem episcopi sigilli munimine roborato, cuius tenorem de  uerbo ad uerbum presentibus iussimus litteris annotari, auctoritate apostolica confirmamus et presentis scripti patrocinio communimus. Tenor autem scripti predicti talis existit: »In nomine sancte et indiuidue Trinitatis. Amen. Ego Romanus sancte Gurcensis Ecclesie humilis episcopus, humane pia facta conditionis, dum incertis casibus rapiantur, ne cum obeuntibus pereant, scriptis digno annotantur. Unde omni euo notum esse cupimus qualiter fratres nostri prefate Ecclesie canonici super Popone de Waldethe ministeriali Ecclesie ob damnosam uiolentiam quam ipsis in bonis eorum prefato castro adiacentibus, sicut et nobis in nostris intulit, flebilem querimoniam multoties nobis deferentes,  aliquod pacis suffragium tibi disponi rogauerunt. Nos uero tanquam pastor ouium et qualiscunque dispensator, ab incursu tali obsecrando, increpando, arguendo, ipsum Poponem mitigauimus, donec tandem conscientia delicti sui compunctus, ipsum castrum cum bonis adiacentibus in aliquod placabile concambium se daturum eis asseruit. Hoc audito, fratres prefati tali consilio cum illo coram nobis sunt coadunati, ut quodcunque de commutatione utrorumlibet disponeremus, utraque pars consentiret. Hoc utrinque confirmato, predictus Popo castrum cum decem noualibus nec non et incultis quibusdam infra hos terminos, uia qua itur in Hylamibus, et ultra castrum usque in cacumen montis, ubi adiacet predium Rodolphi de Albekke,  deinde in uertice montis contra Tlatniz, et ex altera parte montis Zobodin, qui infra terminos est usque in uallem, quoniam iis infeudatus erat ab Ecclesia, ut res gesta seriatim procederet, nobis primum resignauit, hac conditione, ut ea fratribus nostris contraderemus, et exsecutionem promissi eorum illi similiter exigeremus. Quod et factum est. Dederuut enim ei duos mansos apud Meterekke, duos in Griuinaralbe, duos in Urezenuelt, et septem marchas, quadraginta modios frumenti, centum urnas brazzii, undecim porcos, ducentos caseos. Preterea fratres predicti conscientiam nostram de institutione pontificalis sedis commonentes, rogauerunt ut iustitiam quam a prima institutione in nemore Wispriach per hos terminos, a nemore Moderic  usque in locum quo diuiditur ipsum nemus a nemoribus Moteniz et Fuziris pertinentibus; obtinuerant, scilicet hanc, nullum custodem sine consensu eorum ibi fore instituendum, uel si consentirent, custodem quoque suum cum custode episcopi simul iniungendum, et ius foresti eque illis diuidendum, successoribus nostris in hac presenti pagina notificaremus, et tam ea quam predicta impressione sigilli nostri certificaremus. Huius rei testes sunt Sanson, Duringus, fratres, Rodulphus de Dunuunsperch, Ernestus de Pilstam, Hermannus de Wolchenburch, Engelbertus et fili eius Purcardus, primo Henricus, Engelscus, Nudungus, Eglolfus, Walterus, Walfridus et filius eius, Engelbertus, Purcardus, Franco et filii eius, Marchwardus,  Walchinus Firtel et frater eius, Rainhalin, Pertholdus, Seuus, Siboto de Sininge, et alii quamplures.« Nulli ergo, etc., confirmationis, etc., usque incursurum.

Datum Laterani, Xu Kal. Iulii, pontificatus nostri anno sexto decimo.



LXIX. CONRADO EPISCOPO QUONDAM HALuERSTADENSI ET ABBATI DE SICHEM, ET PRAEPOSITO DE HILDEBURGERODEN HALuERSTADENSIS DIeCESIS. De concessione prebende. 

Accedens olim ad presentiam nostram, dilectus filius Brun Fridesleriensis canonicus nobis humiliter  intimauit quod cum in Ecclesia Fridesleriensi prebendam quam auctoritate apostolice sedis fuerat assecutus per octo annos et amplius pacifice possedisset, uenerabilis frater noster Maguntinensis archiepiscopus, apostolice sedis legatus, ad instantiam R. presbyteri causam que super dicta prebenda inter eos fuerat auctoritate apostolica iudiciali calculo terminata G. preposito et A. scholastico Frideslariensibus delegauit; a quibus, tum quia ipsos habebat certa ratione suspectos, tum quia causa, ut dictum est, auctoritate apostolice sedis fuerat terminata, nostram duxit audientiam appellandum. Sed iidem iudices, ipsius exceptionibus et appellatione contemptis, dictum R. in prebendam ipsam intrudere presumpserunt. Unde nos ad  supplicationem canonici memorati prefato archiepiscopo dedimus in mandatis ut predicta corrigeret per seipsum; nichilominus abbati de ualle Sancti Georgii et suis coniudicibus per scripta nostra mandantes ut ipso in mandati nostri exsecutione cessante, ipsi, amoto a dicta prebenda quolibet illicito detentore, prefatum Brun facerent eiusdem pacifica possessione gaudere. uerum sicut idem in nostra proposuit presentia constitutus, dictus archiepiscopus non solum predicta iuxta mandatum nostrum corrigere non curauit; quinimo, cum dictus R. carnis debitum exsoluisset, idem archiepiscopus Ecclesie prefate capitulo suis dedit litteris in mandatis ut Henricum clericum suum ad prebendam reciperent sepedictam. Propter quod iam dictus canonicus coactus  est rursus ad nostram presentiam laborare. Nos igitur laboribus compatientes eiusdem, irritum prorsus decernimus et inane si quid de prebenda ipsa in preiudicium suum exstitit post mandatum huiusmodi attentatum, per apostolica uobis scripta precipiendo mandantes quatenus eumdem B. faciatis auctoritate nostra prebendam ipsam pacifice possidere, fructus quoque medio tempore perceptos ex ipsa ei, sicut iustum fuerit, per censuram ecclesiasticam restitui faciatis; contradictores, si qui fuerint, per censuram eamdem sublato appellationis obstaculo compescentes. Quod si non omnes iis exsequendis potueritis interesse, duo uestrum ea nichilominus exsequantur.

 Datum Laterani, II Idus Iunii, pontificatus nostri anno sexto decimo.



LXX. ABBATI DE PIGUAuIA MERSBURGENSIS DIeCESIS, ET PRAEPOSITO MAGDEBURGENSI. Aduersus episcopum Hildeshemensem. 

Si utile ac sincerum membrum Ecclesie . . . dictus Hildesemensis episcopus exstitisset, et uoluisset prudenter aduertere quod precisus ab arbore ramus beneficium radicis amittit, non solum in deuium excommunicati et reprobi non declinasset Ottonis, sed adhuc in unitate ac deuotione fideliter Ecclesie  Romane persisteret, que, disponente Domino, mater est omnium fidelium et magistra. uerum cum aduersus eamdem calcaneum presumptuosus erexerit, non intelligens quod bestia, si montem tetigerit, lapidabitur, et durum est contra stimulum calcitrare, nec se magistrum per opera exhibet, nec discipulum recognoscit. Et quidem si uitium ingratitudinis in eo beneficiorum nostrorum non aboleuisset memoriam, licet timorem amiserit, forte reuerentiam conseruasset. Sed utrumque, sicut perpendimus, amisisse dignoscitur, cum nec timoris indicia nec alicuius deuotionis scintilla remansisse uideatur in ipso. Pro sua enim rebellione ac inobedientia, sicut accepimus, primo suspensus, ac deinde uinculo excommunicationis astrictus,  contra nobiles uiros Lantcrauium Thuringie et Albertum comitem de Heuesten deuotos et fideles Ecclesie per suos cum exercitu, ac si hoc deceret episcopum, insurrexit, et non sine ridiculo, qui de pastoribus habebatur, lupum inducebat in oues quas Petri concludebat ouile, dum eo impugnante per suos, pro excommunicato predicto, terras nobilium prefatorum, multi fuerint interempti pro Ecclesie libertate, quam ancillare assistendo  tyranno talis episcopus nitebatur. Et quasi hec non suffecissent ad iniuriam et offensam, non sine contemptu sedis apostolice ad curiam Ottonis accessit, in iudiciis et aliis episcopus excommunicato communicans quem laicorum pars potior euitabat. Ut autem Romanam Ecclesiam factus hostis agnoscat,  quam spreuit qui uidebatur amicus, et culpam in penis intelligat, qui beneficia non agnouit, cum etiam tanto tempore non sine gratia exspectatus, pro tantis excessibus nec unum curauerit nuntium ad sedem apostolicam destinare, discretioni uestre per apostolica scripta mandamus quatenus, inquisita plenius ueritate, si uobis constiterit de premissis aut aliis que ad eius amotionem sufficiant, auctoritate nostra ipsum a regimine Hildesemensis Ecclesie perpetuo amouentes, faciatis eidem Ecclesie de persona idonea et Ecclesie Romane plene deuota, sublato cuiuslibet contradictionis et appellationis obstaculo, per electionem canonicam prouideri, contradictores per censuram ecclesiasticam appellatione  postposita compescentes. Tu denique, fili abbas, super teipso, etc.

Datum Laterani uI, Idus Iunii, pontificatus nostri anno sexto decimo.



LXXI. EISDEM. Aduersus episcopum Halberstatensem. 

Si utile ac sincerum membrum Ecclesie . . dictus Halberstatensis episcopus exstitisset, etc., ut supra in eumdem modum, usque scintilla remansisse uideatur in ipso. Pro sua enim inobedientia et rebellione, sicut accepimus, primo suspensus, ac deinde uinculo  excommunicationis astrictus, publice diuina presumpsit officia celebrare, oleum sacrum et chrisma conficiens, aliaque sacramenta Ecclesie temerarius administrans. Et quasi hec non suffecissent ad iniuriam et offensam, non sine contemptu sedis apostolice ad curiam Ottonis accessit, in iudiciis et aliis episcopus excommunicato communicans quem laicorum pars potior euitabat. Cum eodem etiam Ottone contra nobilem uirum lantgrauium Thuringie, deuotum et fidelem Ecclesie, intrepidus cum exercitu, ac si hoc deceret episcopum, insurrexit, et non sine ridiculo, qui de pastoribus habebatur, lupum inducebat in oues quas Petri concludebat ouile, dum eo impugnante cum excommunicato predicto castrum quod Wrcen uocatur et terram  nobilis memorati, multi fuerint interempti pro Ecclesie libertate, quam ancillare assistendo tyranno talis episcopus nitebatur. Ut autem Romanam Ecclesiam factus hostis agnoscat, etc., ut supra usque in finem.

Datum Laterani, uII Idus Iunii, pontificatus nostri anno sexto decimo.



LXXII. PRAEPOSITO ET CAPITULO BRIuATENSIBUS. Decidit litem quam ipsi habebant cum episcopo Claromontensi. 

 Cum olim causam que inter uos ex parte una et uenerabilem fratrem nostrum Claromontensem  episcopum ex altera super ecclesiis uille Briuatensis et Sancti Ferreoli et Sancti Germani et de Baiassa et de Brassac et de Paulac et de Bellomonte, quas idem ad se diecesana lege spectare dicebat, et uos eas legitime prescripsisse, Case-Dei, Belleaque, ac Nouemfontium abbatibus sub certa forma duxerimus committendam, iudices ipsi, receptis testibus et attestationibus publicatis, causam ipsam sufficienter instructam ad nostram audientiam remiserunt. Nos igitur, auditis et intellectis que a uestris et partis alterius procuratoribus fuere proposita coram nobis, quia super ecclesiis uille Briuatensis et Sancti Ferreoli et de prescriptione legitima docuistis, uos quoad illas ab impetitione ipsius duximus  sententialiter absoluendos, eidem episcopo super illis perpetuum silentium imponentes. In ecclesiis autem Sancti Germani, de Baiassa, de Brassac, et de Paulac, et de Bellomonte, quia in probatione prescriptionis canonice defecistis, cum intentio partis alterius sit eo ipso de communi iure fundata quod eedem Ecclesie infra limites Claromontensis diecesis concluduntur, super illis ius episcopale adiudicauimus episcopo memorato, uobis in eis, quoad ius episcopale, perpetuum silentium imponentes. Nulli ergo, etc., diffinitionis, etc., usque incursurum.

Datum Laterani, XIII Kal. Iulii, pontificatus nostri anno sexto decimo.



LXXIII. PRAEPOSITO ET CAPITULO ECCLESIAE SANCTI IULIANI BRIuATENSIS TAM PRAESENTIBUS QUAM FUTURIS IN PERPETUUM. De confirmatione priuilegiorum. 


Etsi debito pastoralis officii pro uniuersarum Ecclesiarum statu satagere compellamur, illis tamen que apostolice sedi specialius adherere noscuntur studiosius nos conuenit prouidere. Eapropter, dilecti in Domino filii, uestris iustis postulationibus benigne duximus annuendum, et prefatam ecclesiam Sancti Iuliani, que ad apostolicam sedem nullo mediante noscitur pertinere, ad exemplar felicis recordationis Calisti pape predecessoris nostri sub beati  Petri et nostra protectione suscipimus et presentis scripti priuilegio communimus, statuentes ut quascunque possessiones, etc., usque duximus exprimenda uocabulis: Ecclesias uille Briuatensis et Sancti Ferreoli cum parochiis suis, super quibus uos ab omni impetitione diecesani episcopi sententialiter iudicauimus absolutos  , abbatiam Sancti Germani de Hebron, abbatiam Sancti Marcellini de Cantogila, abbatiam Sancte Marie de Pebrac, abbatiam Sancti Iuliani Turonensis, ecclesiam de Brassac, ecclesiam de ualle cum decima, ecclesiam de Solmiac cum decima, ecclesiam de Spelenco cum decima, uillam Tarazas, ecclesiam de Faueroles cum decima, ecclesiam de Soleto cum decima, ecclesiam de Cultus cum decima, ecclesiam  de Bellomente cum decima, ecclesiam de Fontibus. Porro ecclesie ac predia que per prepositorum aut aliarum ecclesiasticarum personarum temeritatem uel per laicorum uiolentiam sunt distracta, ad ius et proprietatem ipsius ecclesie reuocentur, et sine contradictione alicuius persone illibata in posterum conseruentur. Statuimus etiam ut nullus infra terminos parochiarum uestrarum domum religiosam uel capellam aut oratorium sine assensu uestro edificare presumat, saluis priuilegiis pontificum Romanorum. Sane ut eadem ecclesia libera semper et quieta permaneat, omnem prorsus episcopum aliquam in ea ditionem habere, preter Romanum pontificem, prohibemus chrisma quoque, oleum  sanctum, consecrationes altarium uel ecclesiarum, ordinationes clericorum qui ad sacros fuerint ordines promouendi, a quocunque malueritis catholico suscipietis episcopo; si quidem gratiam et communionem apostolice sedis habuerit, et ea gratis et sine prauitate uoluerit exhibere. Obeunte uero te nunc eiusdem loci preposito, etc., usque secundum Deum duxerint eligendum. Ad indicium autem iuris et proprietatis Romane Ecclesie et libertatis uestre aureum unum nobis et successoribus nostris annis singulis persoluetis. Decernimus ergo, etc. usque usibus omnimodis pro futura, salua sedis apostolice auctoritate. Si qua igitur, etc., usque districte subiaceat ultioni. Cunctis autem,  etc. usque, pacis inueniant. Amen. Amen. Amen.

Datum Laterani per manum Raynaldi acolythi et capellani domini Innocentii III pape, Kal. Iulii, indictione prima, Incarnationis Dominice anno 1213, pontificatus uero eiusdem domini Innocentii anno sexto decimo.



LXXIu. ST. MAGISTRO SCHOLARUM BRIuATENSI. Dispensat super defectu natalium. 

Diuina Prouidentia sacrosanctam Romanam Ecclesiam omnium fidelium caput constituens et magistram, potestatis plenitudinem penes eam uoluit residere; ut que pro puniendis seu cohibendis excessibus humana solertia statuenda  prouidit, eius auctoritas, nunc pensatis rerum circumstantiis et meritis personarum, seuere faceret obseruari, nunc seueritati detrahens, dispensando rigorem mansuetudine temperaret. Cum igitur ad sacros ordines desideres promoueri, ac in iniquitatibus cum propheta conceptus nobis humiliter duxeris exponendum quomodo in peccatis te peperit mater tua, contra impedimentum casualis originis apostolice benignitatis remedium implorando, nos attendentes quod per litteraturam tuam et uitam ac conuersationem honestam, super quibus laudabile tibi testimonium perhibetur, redimis hunc defectum, de misericordia, que superexaltat iudicio, auctoritate tibi presentium indulgemus ut, dummodo impedimentum aliud canonicum non obsistat,  quod natus de legitimo matrimonio non fuisti tibi non officiat quo minus ad sacros ordines ualeas promoueri et ecclesiastica beneficia canonice obtinere ac etiam ad ecclesiasticas dignitates assumi; ita tamen quod si te ad honorem uocari contigerit presulatus, illum nequaquam recipias absque sedis apostolice licentia speciali. Nulli ergo, etc., concessionis, etc., usque incursurum.

Datum Laterani, Kal. Iulii, pontificatus nostri anno sexto decimo.



LXXu. ARCHIEPISCOPO ET CAPITULO COMPOSTELLANIS. De collatione prebende. 

Felicis recordationis Ioanne Sancte Marie in  Cosmedin diacono cardinale, S. R. E. cancellario, de medio Domino uocante sublato, prebendam quam idem habebat in ecclesia Compostellana dilecto filio Normano nato nobilis uiri G. de Gualera consanguinei nostri duximus concedendam, credentes quod per ipsum et suos multa uobis et ecclesie uestre poterunt commoda prouenire. Ideoque uniuersitati uestre per apostolica scripta mandamus atque precipimus quatenus dictum Normanum de cetero uestrum concanonicum habeatis, et tu, frater archiepiscope, fructus eiusdem prebende ad opus ipsius colligi facias et seruari.

Datum ut supra.

 In eumdem modum priori et conuentui Sancti Pancratii de Leges pro Tholomeo consanguineo nostro, super uicaria quam idem cancellarius in eorum ecclesia de Coningeburc ad presentationem nostram fuerat assecutus, sicut in litteris bone memorie Eboracensis archiepiscopi continetur, usque prouenire. Ideoque uniuersitati uestre per apostolica scripta mandamus atque precipimus quatenus quod a nobis factum est in hac parte ratum habeatis et firmum, et tu, fili prior, fructus eiusdem uicarie ad opus ipsius colligi facias et seruari.

Datum Laterani, XuIII Kal. Iulii, pontificatus nostri anno decimo sexto.





LXXuI. LITTERAE REGIS ANGLIAE. Approbat conditiones absolutionis. 


 Ioannes Dei gratia rex Anglie, dominus Hibernie, dux Northmannie et Aquitanie, comes Andegauensis, omnibus presentes litteras inspecturis salutem. Per has patentes litteras sigillo nostro munitas uolumus esse notum quod nobis presentibus et mandantibus ii quatuor nostri barones, scilicet Walterus comes Sarisberie frater noster, Reginaldus comes Bononiensis, Willelmus comes Warenne, Willelmus comes de Ferraria, iurauerunt in animam nostram quod nos subscriptam pacis formam bona fide curabimus per omnia obseruare. In primis itaque solemniter et absolute iurabimus stare mandatis  domini pape coram eius legato uel delegato super omnibus pro quibus excommunicati sumus ab ipso, et ueram pacem ac plenam securitatem prestabimus uenerabilibus uiris Stephano Cantuariensi archiepiscopo, Willelmo Londoniensi, Eustachio Eliensi, Aegidio Herefordensi, Iocelino Bathoniensi et Huberto Lincolniensi episcopis, priori quoque ac monachis Cantuariensibus, et Roberto filio Walteri, ac Eustachio de uesci, nec non et ceteris clericis ac laicis hoc negotium contingentibus, prestando simul coram eodem legato uel delegato publice iuramentum quod ipsos cum suis nec ledemus nec ledi faciemus uel permittemus in personis uel rebus, eisque dimittemus omnem indignationem, et in gratiam  nostram recipiemus eosdem ac tenebimus bona fide, quodque prefatos archiepiscopum et episcopos non impediemus nec faciemus aut permittemus aliquatenus impediri quo minus ipsi libere suum exsequantur officium et plena sue iurisdictionis auctoritate, prout debent, utantur; et super iis tam domino pape quam ipsi archiepiscopo et singulis episcopis nostras patentes litteras exhibebimus, facientes ab episcopis et comitibus ac baronibus nostris, quot et quos prefati archiepiscopus et episcopi postulauerint, iuramenta et eorum patentes litteras exhiberi quod ipsi bona fide studebunt ut hec pax et securitas firmiter obseruetur. Et si forte ,  per nos ipsos uel alios contrauenerimus, ipse pro Ecclesia contra uiolatores securitatis et pacis mandatis apostolicis inherebunt, nosque perpetuo uacantium ecclesiarum custodiam amittamus.

Quod si forte nequiuerimus eos ad hanc ultimam iuramenti partem inducere, uidelicet quod si per nos ipsos uel alios contrauenerimus, ipsi pro Ecclesia contra uiolatores securitatis et pacis mandatis apostolicis inherebunt, nos propter hoc domino pape ac Ecclesie Romane per nostras patentes litteras obligauimus omne ius patronatus quod habemus in ecclesiis Anglicanis. Et omnes litteras que pro securitate predictorum sunt exhibende prefatis archiepiscopo et episcopis ante suum ingressum in Angliam transmittemus. Si uero nobis placuerit,  sepefati archiepiscopus et episcopi prestabunt, saluo honore Dei et Ecclesie, iuratoriam et litteratoriam cautionem quod ipsi nec per se nec per alios contra personam uel coronam nostram aliquid attentabunt, nobis predictam eis securitatem et pacem seruantibus illibatam. De ablatis autem plenam restitutionem et de damnis recompensationem sufficientem omnibus impendemus, tam clericis omnibus quam etiam laicis uniuersis ad hoc negotium pertinentibus, non solum rerum, sed etiam libertatum, et restitutas conseruabimus libertates, archiepiscopo quidem et episcopo Lincolniensi a tempore sue confirmationis  , aliis autem a tempore discordie inchoate. Nec  obstabit aliqua pactio uel promissio seu concessio quo minus et damna recompensentur et restituantur ablata tam uiuorum quam etiam defunctorum. Nec de iis aliquid retinebimus pretextu seruitii quod debuerit nobis impendi, sed postea debita nobis pro seruitio recompensatio tribuetur. Statimque omnes quos detinemus clericos faciemus absolute dimitti ac restitui proprie libertati, et etiam laicos qui occasione huius negotii detinentur. Incontinenti quoque post aduentum illius qui nos debebit absoluere faciemus de parte restitutionis ablatorum octo millia librarum legalium sterlingorum pro persoluendis debitis et faciendis expensis nuntiis predictorum archiepiscopi et episcoporum ac monachorum Cantuariensium assignari, sine impedimento  quolibet per potestatem nostram ad eos libere deferenda, ut expediti reuertantur in Angliam honorifice reuocati, uidelicet Stephano Cantuariensi archiepiscopo duo millia et quingentas libras, Willelmo Londoniensi septingentas et quinquaginta libras, Eustachio Elensi mille et quingentas libras, Aegidio Herefordensi septingentas et quinquaginta libras, Iocelino Bathoniensi septingentas et quinquaginta  libras, Huberto Lincolniensi septingentas et quinquaginta libras, priori et monachis Cantuariensibus mille libras. Sed protinus absque mora postquam pacem istam duxerimus acceptandam resignari faciemus archiepiscopo et episcopis et clericis ac ecclesiis uniuersis in manibus nuntiorum uel procuratorum ipsorum omnia immobilia cum administratione libera eorumdem et in pace dimitti. Interdictum uero uulgariter utlagatio nuncupatum, quod proponi fecimus contra personas ecclesiasticas, publice reuocabimus, protestando per nostras patentes litteras archiepiscopo tribuendas id ad nos de personis ecclesiasticis nullatenus pertinere, quodque illud de cetero contra personas ecclesiasticas nullatenus faciemus proponi. Reuocantes preterea  utlagationem laicorum ad hoc negotium pertinentium, et remittentes hominia que post interdictum recipimus ab ecclesiarum hominibus preter regni consuetudinem et ecclesiasticam libertatem. Si uero super damnis uel ablatis aut eorum quantitate uel estimatione questio fuerit de facto suborta, per legatum uel delegatum domini pape receptis probationibus publice terminetur. Et his omnibus rite peractis, relaxabitur sententia interdicti. Super ceteris autem capitulis si que fuerint dubitationes suborte, de quibus merito ualeat dubitari, nisi per legatum uel delegatum domini pape de partium fuerint uoluntate sopite, ad ipsius referantur arbitrium, ut super iis quod ipse  decreuerit obseruetur. Teste me ipso, apud Doueram 13 die Maii, anno regni nostri quarto decimo.





LXXuII. LITTERAE REGIS ANGLIAE. Super eodem. 

 Ioannes, Dei gratia rex Anglie, dominus Hibernie, dux Northmannie  et Aquitanie, comes Andegauie, omnibus Christi fidelibus presentem chartam inspecturis salutem. Uniuersitati uestre per hanc chartam nostram sigillo nostro munitam uolumus esse notum; quia, cum Deum et matrem nostram sanctam Ecclesiam offenderimus in multis, et proinde diuina misericordia plurimum indigere noscamur, nec quid digne offerre  possimus pro satisfactione Deo et Ecclesie debita facienda nisi nos ipsos habeamus et regna nostra, uolentes nos ipsos humiliare pro illo qui se pro nobis humiliauit usque ad mortem, gratia sancti Spiritus inspirante, non ui inducti, nec timore coacti, sed nostra bona spontaneaque uoluntate, ac communi consilio baronum nostrorum, offerimus et libere concedimus  Deo et sanctis apostolis  eius Petro et Paulo et sancte Romane Ecclesie matri nostre ac domino nostro pape Innocentio eiusque catholicis successoribus totum regnum Anglie et totum regnum Hibernie cum omni iure et pertinentiis suis pro remissione peccatorum nostrorum et totius generis nostri, tam pro uiuis quam defunctis. Et amodo illa a Deo et Ecclesia Romana tanquam feodatarius recipientes et tenentes, in presentia prudentis uiri Pandulphi domini pape subdiaconi et familiaris fidelitatem exinde predicto domino nostro pape Innocentio eiusque catholicis successoribus et Ecclesie Romane secundum subscriptam formam facimus et iuramus; et homagium ligium  in presentia domini pape, si coram eo esse poterimus, eidem faciemus; successores et  heredes nostros de uxore nostra in perpetuum obligantes ut simili modo summo pontifici, qui pro tempore fuerit, et Ecclesie Romane sine contradictione debeant fidelitatem prestare et homagium recognoscere. Ad indicium autem huius nostre perpetue oblationis et concessionis uolumus et stabilimus ut de propriis et specialibus redditibus predictorum regnorum nostrorum pro omni seruitio et consuetudine quod pro ipsis facere deberemus, saluo per omnia denario beati Petri  , Ecclesia Romana mille marcas  sterlingorum  percipiat annuatim, scilicet in festo sancti Michelis quingentas marcas, et in Pascha quingentas marcas, septingentas scilicet pro regno Anglie, et trecentas pro regno Hibernie, saluis nobis et heredibus nostris  iustitiis, libertatibus et regalibus nostris. Que omnia, sicut supra dicta sunt, rata esse uolentes perpetuo atque firma, obligamus nos et successores nostros contra non uenire. Et si nos uel aliquis  successorum nostrorum hoc attentare presumpserit, quicunque fuerit ille, nisi rite commonitus resipuerit, cadat a iure regni, et hec charta oblationis et concessionis nostre semper firma permaneat.

Ego Ioannes Dei gratia rex Anglie et dominus Hibernie ab hac hora inantea fidelis ero Deo et beato Petro et Ecclesie Romane ac domino meo pape Innocentio eiusque successoribus catholice intrantibus. Non ero in facto, dicto, consensu, uel consilio ut uitam perdant uel membra, uel mala captione capiantur. Eorum damnum, si sciuero, impediam, et remanere faciam, si potero. Alioquin eis quam citius potero intimabo, uel tali persone dicam quam eis credam pro certo dicturam. Consilium quod mihi crediderint per se uel per  nuntios seu litteras suas secretum tenebo, et ad eorum damnum nulli pandam me sciente. Patrimonium beati Petri, et specialiter regnum Anglie et regnum Hibernie, adiutor ero ad tenendum et defendendum contra omnes homines pro posse meo. Sic Deus me adiuuet et hec sancta Dei Euangelia  . Teste me ipso, apud domum militie templi  iuxta Doueram  coram domino Henrico archiepiscopo Dublinensi  , domino Ioanne episcopo Norwicensi  , Galfrido filio Petri comitis Essex, iustitiario nostro  , Willelmo comite Saresberiensi fratre nostro  , W. Marescallo comite Pembroc., R. comite Bonon., W. comite Warene, G. comite Wintoniensi, W. comite Arundell., W. comite de Ferrariis, W. Broubert, Petro  filio Heiberti, Warino filio Geroldi, 15 die Maii, anno regni nostri XIu.





LXXuIII. LITTERAE REGIS ANGLIAE AD DOMINUM PAPAM. Super eodem. 


 Sanctissimo Patri et domino suo Innocentio Dei gratia summo pontifici suus deuotus et fidelis Ioannes eadem gratia rex Anglie, dominus Hibernie, dux Northmannie et Aquitanie, et comes Andegauie, salutem et tam debitum quam deuotum obsequium. Sancte paternitati uestre significamus quod cum magister Pandulphus nuntius et familiaris uester formam pacis nobis transmissam ostendisset, nos ob reuerentiam sancte Romane Ecclesie illam admisimus sine aliqua diminutione pro uoluntate uestra obseruandam. Ceterum inspirante gratia  sancti Spiritus ad perpetuam Ecclesie pacem et exaltationem regna nostra, scilicet Anglie et Hibernie, de uobis et successoribus uestris et sancta Romana Ecclesia tenenda suscepimus, annuatim uobis et successoribus uestris mille marcas reddendo, sicut ex transcripto charte nostre, quam inde fecimus, perpendere poteritis. Rogamus ergo sanctam paternitatem uestram quatenus de cetero nos in gratiam uestram recipere dignemini et misericorditer nobiscum agere uelitis de onere nobis imposito, quod gratanter suscepimus. Teste me ipso, apud templum de Well. 15 die Maii.



LXXIX. ILLUSTRI REGI ANGLIAE. Respondet epistole superiori. 


 Ei qui de malis nouit eligere bona gratiarum referimus actiones quod tibi misericorditer inspirauit ut idonee satisfaceres de damnis et iniuriis Ecclesie irrogatis; cum non solum formam satisfactionis receperis multimoda deliberatione prouisam, uerum etiam personam et terram tuam apostolice subdideris ditioni, conferendo in perpetuum iure dominii sacrosancte Romane Ecclesie regna tua per ipsam et ab ipsa tenenda sub annuo censu septingentarum marcarum de Anglia et de Hibernia trecentarum sicut in instrumento tuo legitime inde confecto, plenius et expressius continetur. Quis enim te docuit, quis induxit nisi Spiritus ille diuinus,  qui ubi uult, spirat, et nescis unde ueniat aut quo uadat, diuidens dona singulis prout uult, ut tam discrete, tam pie simul in unum et tibi consuleres et Ecclesie prouideres? Ecce sublimius et solidius nunc obtines ipsa regna quam hactenus obtinueris, cum iam sacerdotale signum et sacerdotium sit regale; sicut in epistola Petrus et Moyses in lege testantur. Eia igitur, magnifice princeps, comple promissa et concessa confirma, ut omnipotens Deus tuum semper et rectum compleat desiderium et propositum confirmet honestum, sicque te faciat per temporalia bona transire ut non amittas sed acquiras eterna  . Nos ergo iuxta tue  petitionis instantiam legatum ad te de nostro latere destinamus, quasi angelum salutis et pacis, uenerabilem fratrem nostrum Tusculanum episcopum, uirum Deo gratum, et acceptum hominibus, quem inter fratres nostros merito sue religionis et honestatis speciali diligimus caritate, ut in missi persona mittentis cognoscas affectum. Ipsum igitur, quem ad tuum commodum et honorem, quantum cum Deo potuit, promptum cognouimus et attentum, benigne recipias et honeste pertractes, eius monitis et consiliis acquiescens que si fuerint reuerenter admissa, procul dubio tibi proficient et temporaliter ad quietem et eternaliter ad salutem. Speramus autem in eo qui non uult mortem peccatoris, sed ut conuertatur et uiuat, quod sicut misericorditer  ac mirabiliter cepit in uirum alterum te mutare, sic tibi pium inspirabit deuotionis affectum; ut quo uehementius contra eum sanctam Ecclesiam offendisti, eo reuerentius propter ipsum sanctam Ecclesiam honorabis, cum iam in tantum processeris ut bonum principium finem optimum repromittat. Predictus uero legatus, qui conscientiam nostram plene cognoscit, de nostro te beneplacito reddet certum pariter et securum; cui nos uices nostras commisimus, ut iuxta uerbum propheticum euellat et destruat, et edificet et plantet que secundum Deum euellenda et destruenda nec non edificanda cognouerit et plantanda, concessa sibi plenaria potestate ut absque contradictione cuiuslibet uniuersa que pertinent ad legationis officium efficaciter  exsequatur. Nos enim sententias quas rite protulerit in rebelles ratas haberi precipimus et inuiolabiliter obseruari.

Datum Laterani, II Non. Iulii, pontificatus nostri anno sexto decimo.



LXXX. ARCHIEPISCO ET EPISCOPIS, ABBATIBUS, PRIORIBUS ET ALIIS ECCLESIARUM PRAELATIS PER ANGLIAM CONSTITUTIS. De eadem re, et de legatione episcopi Tusculani. 

Gaudere debetis nobiscum in Domino et in uirtutis eius potentia gloriari quod post noctis tenebras aduersitatum angustias dies serenus illuxit, et  optata cepit prosperitas arridere. uere quidem nunc scimus quod etsi quatiatur interdum Petri nauicula, nunquam tamen submergitur; quoniam inualescentibus fluctibus procellarum, et iam pene naufragio imminente, iustorum meritis Christus ad auxilium excitatur, qui paulo ante propter quorumdam dormiebat offensas. Inter alia siquidem in quibus de plenitudine gratie ac misericordie ubertate fecit nobiscum signum in bonum, is qui non uult mortem peccatoris, sed ut conuertatur et uiuat illustri regi Anglie inspirauit ut sufficienter Ecclesie satisfaciat de damnis et iniuriis irrogatis. Formam enim pacis a nobis cum multa deliberatione prouisam  cum magna deuotione recepit, et ad eam exsecutioni mandandam legatum a latere nostro petiit destinari. Unde nos uenerabilem fratrem nostrum episcopum Tusculanum apostolice sedis legatum, quasi pacis et salutis angelum, destinamus, uirum utique gratum Deo, et acceptum hominibus, quem inter alios fratres nostros merito sue religionis et honestatis speciali diligimus caritate, pro certo credentes sic eum uia regia incessurum quod non declinabit ad dexteram uel sinistram; eique, de quo plenam fiduciam obtinemus, commisimus uices nostras, ut iuxta uerbum propheticum euellat et destruat, edificet et plantet que secundum Deum euellenda et destruenda, nec non edificanda uiderit et plantanda; plenaria sibi potestate concessa  ut absque contradictione cuiuslibet ea que pertinent ad legationis officium exsequatur. Laudem igitur dicite Domino Deo nostro, qui bona de malis eliciens, fecit cum tentatione prouentum; et cum humilitate suscipite prospera, qui cum fortitudine sustinuistis aduersa, predictumque legatum recipiatis benigne ac honeste tractetis; quia, cum nos recipiamur in ipso, in misso notabimus deuotionis affectum quem geritis ad mittentem. Ipsius ergo monitis et mandatis humiliter intendentes, tales uos erga eum exhibere curetis quod non solum eidem, sed etiam nobis esse possit acceptum, scientes quod cum ei plene legationis officium commiserimus, sententias quas rite protulerit in rebelles, ratas haberi precipimus et inuiolabiliter obseruari.

 Datum Laterani, III Non. Iulii, pontificatus nostri anno sexto decimo.



LXXXI. CANTUARIENSI ARCHIEPISCOPO S. R. E. CARDINALI ET CePISCOPIS SUIS. De eadem re. 

Ei qui non uult mortem peccatoris, sed ut conuertatur et uiuat, deuotas gratiarum referimus actiones quod ipse Ioanni regi Anglie misericorditer inspirauit ut formam pacis a nobis cum multa deliberatione dispositam deuote reciperet, sicut per suas nobis litteras intimauit, humiliter postulans ad eam exsecutioni mandandam idoneum a  latere nostro destinari legatum. Ut autem in missi persona mittentis cognoscatis affectum, ecce nos memores uerbi uestri, mittimus quasi angelum salutis et pacis, uirum Deo gratum, et acceptum hominibus uidelicet uenerabilem fratrem nostrum Tusculanum episcopum, apostolice sedis legatum, quem inter fratres nostros merito sue religionis et honestatis speciali diligimus caritate, pro certo credentes quod ipse uia regia sic incedet quod non declinabit ad dexteram uel sinistram. Cum igitur bonum pacis tam regno quam sacerdotio sit maxime necessarium, fraternitatem uestram rogandam duximus et monendam, per apostolica uobis scripta mandantes quatenus ad illud efficaciter promouendum exhibeatis uos promptos per omnia et paratos, nichil  ingerentes difficultatis aut more propter quod huiusmodi bonum impediri ualeat uel differri. Nos enim ad iustitiam et libertatem ecclesiasticam conseruandam prompto semper et pio animo intendemus, ut qui pugnam exercuere legitimam, palmam consequantur optatam. uos ergo predicti legati monitis et mandatis humiliter intendentes, tales uos erga eum exhibere curetis quod ipse ad uestrum commodum et honorem merito debeat aspirare, scientes quod, cum ei plene legationis officium commiserimus, sententias quas rite protulerit in rebelles, ratas haberi precipimus et inuiolabiliter obseruari. uos denique, fratres archiepiscope et episcopi, etc.

Datum Laterani, II Non. Iulii, pontificatus nostri  anno sexto decimo.



LXXXII. COMITIBUS, BARONIBUS, ALIISQUE MAGNATIBUS PER ANGLIAM CONSTITUTIS. Eiusdem argumenti cum superioribus. 

Quanto specialius regnum Anglie ad Romanam Ecclesiam dignoscitur pertinere, tanto feruentius aspiramus ut per nostre sollicitudinis studium grata prosperitate letetur. Cum igitur ad reconciliationem regis ac regni uenerabilem fratrem nostrum Tusculanum episcopum, apostolice sedis legatum, quasi pacis et salutis angelum destinemus, uirum utique gratum Deo et acceptum hominibus,  quem inter alios fratres nostros merito sue religionis et honestatis speciali diligimus caritate, uniuersitatem uestram rogandam duximus et monendam per apostolica uobis scripta mandantes quatenus eum recipiatis benigne ac honeste tratetis, ipsius monitis et mandatis humiliter intendentes, ut bonum pacis tam regno quam sacerdotio maxime necessarium feliciter consummetur, scientes quod cum per eum illustris rex uester iuxta mandatum nostrum fuerit absolutus, omnimodam ei gratiam et plenum intendimus exhibere fauorem. Unde uolumus et mandamus ut uos ei fidelitatem deuotam et fidelem deuotionem exhibere curetis, ad defensionem et exaltationem ipsius regni prudenter et patenter assistentes eidem.

 Datum Laterani, II Non. Iulii, pontificatus nostri anno sexto decimo.



LXXXIII. ILLUSTRI REGI FRANCORUM. De eadem re. 

Cum pro reconciliatione regis ac regni uenerabilem fratrem nostrum episcopum Tusculanum, uirum Deo gratum et acceptum hominibus, quem inter alios fratres nostros merito sue religionis et honestatis speciali diligimus caritate, in Angliam destinemus, et expedire credamus quod inter te ac regem Anglie pacis federa reformentur, serenitatem tuam rogandam duximus et monendam quatenus super hoc intendas humiliter monitis et consiliis  eiusdem legati, ut preces et monitiones apostolicas, sicut hactenus fecisse dignosceris, nunc etiam admittere comproberis; ita quod deuotio tua semper ad sedem apostolicam deuotior approbetur.

Datum Laterani, III Non. Iulii, pontificatus nostri anno sexto decimo.



LXXXIu. ARCHIEPISCOPO SENONENSI. De Iudeo ad fidem Christi conuerso. 

Operante illo qui semper suam fecundat Ecclesiam noua prole, dilectum filium N. latorem presentium, qui ad nos de partibus tuis Iudeus accesserat,  ad te remittimus Christianum: cuius conuersationis modum et ordinem, quia delectat Dei magnalia enarrare, presenti pagine secundum quod accepimus ab eodem duximus inserendum. Nuper igitur in domo patris eiusdem habitabat quedam mulier Christiana, que a Catholica fide adeo facta fuit Iudeis seducentibus aliena ut constanter assereret, erroris Iudaici tenebris obuoluta, quod Christus sibi nec prodesse poterat nec obesse, ac tantum ualere panem de cuiuslibet mensa sumptum quantum Christianorum hostia que sumitur in altari. Hec penam incurrere metuens si fidem Christi publice abnegaret, in festo Resurrectionis Dominice tunc instantis ad Ecclesiam cum Christianis  accessit, et acceptam eucaristiam, ac reseruatam in ore, in manu patris predicti N. qui tunc Isaac uocabatur proiiciens, in hec uerba prorupit: Ecce Saluator meus, ut asserunt Christiani. Qui cum in quadam pyxide uacua, quam habebat in arca, reponere uellet illam, idem, quodam ad ostium suum interim uocante, formidans ne inueniretur casu fortuito apud ipsum, in alia pyxide, in qua erant septem libre Parisienses, ipsa nescienter pre festinatione reposita, pulsanti ostium reserauit. Cum expeditus ab eo rediisset ad arcam, et in pyxide uacua, in qua se dictam hostiam posuisse credebat, non inueniret eamdem, inspecta reliqua, in qua pecuniam posuerat antedictam, eam non utique denariis, sed hostiis, uidit plenam. Amicos igitur stupefactus  et trepidus conuocauit, et eis reuelans per ordinem supradicta, cepit in eorum presentia hostias uertere cum festuca, ut illam quam uiderat aliquantulum humefactam, cum tradita sibi fuit, ab aliis segregaret,  sperans denarios ad naturam redire propriam, hac amota. Quo eam discernere ab aliis non ualente, circumstantes magnitudinem diuini miraculi aduertentes, deliberauerunt ad fidem accedere Christianam. Sed aliis cum Abrahe pueris exspectantibus, idem N. nobili uiro regio marescallo uxorem suam filiosque commendans, et rogans eumdem ut eos omnes faceret baptizari, ad nostram duxit presentiam accedendum quem post multas collationes super lege ac prophetis habitis cum eodem uenerabilis frater noster Tusculanus episcopus diligenter instructum in fide catholica baptizauit. Cum igitur huiusmodi noua plantatio non solum rore doctrine riganda sit, sed etiam temporalibus beneficiis nutrienda, ut ei Dominus tribuat incrementum,  fraternitati tue per apostolica scripta mandamus quatenus ei ac familie sue ad fidem Christianam conuerse taliter facias in uite necessariis prouideri quod pro defectu temporalium retro aspicere non cogantur uel propter hoc ad sedem apostolicam denuo laborare, inquisiturus super premisso miraculo plenius ueritatem, et eam nobis fideliter rescripturus. Tu denique, frater archiepiscope, super te ipso, etc.

Datum Laterani, uI Idus Iunii, pontificatus nostri anno sexto decimo.



LXXXu. MONACHIS CISTERCIENSIS ORDINIS ET HOSPITALARIIS  QUINQUECCLESIENSIS DIeCESIS. De immunitate decimarum. 


uenerabilis frater noster Quinquecclesiensis  episcopus nobis intimare curauit quod uos extendentes ad lucra turpia manus uestras, multitudinem emitis uinearum, de quibus sibi uel ecclesiis sue diecesis decime solui debent; quarum uinum licet nequaquam in usus proprios  expendatis, sed uendendum ad alias faciatis prouincias deportari, decimas tamen sibi uel ipsis ecclesiis subtrahitis ex eisdem. Cum igitur ex hoc ordini uestro plurimum detrahatur, uniuersitati uestre per apostolica scripta mandamus quatenus ab iis de cetero taliter desistatis quod materia scandali auferatur, et super hoc de uobis clamor ad nos ulterius non ascendat;  scientes uobis esse merito formidandum ne propter clamores huiusmodi sacrum concilium  , auctore Domino, in proximo celebrandum priuilegia uestra coarctanda prouideat uel etiam reuocanda, cum priuilegium  mereatur amittere qui concessa sibi abutitur libertate  .

Datum Laterani, XII Kal. Iulii pontificatus nostri anno decimo sexto  .



LXXXuI. PRAEPOSITO ET CANONICIS SANCTAE MARIAE IN uINEIS, IANUENSIBUS. Confirmat illis parochiam. 

 Iustis petentium, etc., usque concurrentes assensu, parochiam quam Ecclesia uestra noscitur obtinere, sicut eam iuste ac pacifice possidetis, et in litteris confirmationis bone memorie H. Ianuensis archiepiscopi plenius continetur, uobis et per uos Ecclesie uestre auctoritate apostolica confirmamus et  presentis scripti patrocinio communimus. Ad maiorem autem euidentiam litteras archiepiscopi memorati huic pagine nostre de uerbo ad uerbum duximus inserendas. »In nomine sancte et indiuidue Trinitatis Patris et Filii et Spiritus sancti. Amen. Hugo, diuina dignatione Ianuensis archiepiscopus, dilecto in Christo fratri Ottoni preposito Ecclesie Sancte Marie de uineis et eiusdem ecclesie canonicis [dilectis] filiis, benedictionem in perpetuum. Libenter modis omnibus prebemus assensum quoties est uox iusta poscentium. Proinde considerata deuotione quam erga nos et Ecclesiam Ianuensem geris, nec non et honorificabilitudinitate  Ecclesie tue, parochiam quam Ecclesia iam dicta in presentiarum noscitur obtinere, et a quadraginta annis  possedit, tibi et successoribus tuis confirmamus et presentis scripti patrocinio communimus. Decernimus itaque prescriptam parochiam a Balneo Balduini Guercii inferius, a domo Alpanum cum carubio corrigialium ex utraque parte usque ad littus maris, omnes stationes Malocelli, atque domum quondam Petri Capellani, deinde littus maris continue usque ad carubium Sardenarum, et ipsum carubium totum, et inde usque ad domum quondam Embronis, insuper a domo piperum cum domo. Benedicti Larabie inferius, populus uero desuper uia a domo piperum usque ad domum Donati pictoris de Castelleto, et inde usque ad domum Guillelmi de Litero inferius cum tota domo Ribaldi de Pinasca  et eorum qui habitant in insula filiorum de infantibus, cum toto locali et parte Mortedi, et cum uertigine campi Liberi usque ad domum filiorum Donati quondam patris Oliuerii septem lingue, cum eadem. Iterum domum Ioannis Loripedis, et ipsum carubium inferius ex utraque parte a domo Guillelmi Sagonen. undique inferius. Preterea a domo quondam Rainaldi Aurie totum inferius cum eadem domo. Tandem carubium totum de Reflatis a domo Nebularii inferius, et omnes qui habitant infra predictos fines, parochianos Sancte Marie de uineis de cetero firmiter decernimus. Nulli ergo omnino liceat hanc parochiam inuadere ac temere  perturbare, seu oratorium aliquod infra prescriptam parochiam edificare. Ut autem cunctis hec confirmatio liqueat, eam scribi fecimus et nostro sigillo muniri mandauimus, anno millesimo centesimo octogesimo septimo, indictione quinta, uIII Kalend. Decembris. Ego Hugo Ianuensis archiepiscopus subscripsi.« Nulli ergo, etc., usque incursurum.

Datum Laterani, XIII Kal. Iulii, pontificatus nostri anno sexto decimo.



LXXXuII. PETRO ILLUSTRI REGI ARAGONENSIUM. Confirmat priuilegium ab Urbano II concessum. 

In priuilegio felicis recordationis Urbani pape II,  predecessoris nostri de uerbo ad uerbum perspeximus contineri. Urbanus episcopus, seruus seruorum Dei carissimo filio Petro Pampilonensium et Aragonensium regi eiusque successoribus in eadem beati Petri fidelitate permansuris in perpetuum. Cum uniuersis sancte Ecclesie filiis ex apostolice sedis auctoritate ac beneuolentia debitores existamus, illis tamen personis que familiarius ac deuotius Romane adherent Ecclesie propensiori nos conuenit caritatis studio imminere. Quia igitur bone memorie patris tui Sancti, cuius regno temporaliter successisti, fidem quoque ac deuotionem erga Romanam Ecclesiam efficaciter sequeris, nos eadem benignitate qua patris tui postulationem impleuimus, tue quoque petitioni adesse curamus.  Te enim tanquam regem beato Petro deuotissimum et omne tuum regnum in tutelam sedis apostolice speciali dilectione suscipimus. Constituimus ergo auctoritate apostolica sancientes ut omnes tui successores regnum illud de manu nostra nostrorumue successorum accipiant, eumdem censum, quingentorum scilicet mancusorum, rependant, et se beati Petri ministros ac famulos recognoscant. Quapropter nullus deinceps uiuentium et fidem Christianam tenentium regnum illud temere perturbare, inuadere, aut diminuere quolibet occasione presumat, nec molestiam ullam tibi tuisue successoribus, qui in eadem sedis apostolice fidelitate permanserint, inferre audeat, ne Dei et apostolorum eius indignationem  incurrat. Tuam uero personam in beati Petri et nostre manus tutelam ita omnino suscipimus ut nulli episcoporum, nulli archiepiscoporum, nulli sancte Romane Ecclesie legato liceat sine certo precepto nostro aduersum te uel tuam coniugem excommunicationis aut interdictionis proferre sententiam. Tu igitur, fili in Christo carissime, in ea qua cepisti deuotione persistens, ita regnum seculare sub celestis iustitie lege cerce, ita semper tue et Catholicorum omnium matris Romane Ecclesie gratiam excole ut et in presenti, annuente Domino, maiora merearis, et in futuro sanctorum apostolorum intercessionibus eterni regni gloriam consequaris.  Sane ad indicium huius percepte a Romana Ecclesia libertatis quingentos Iaccensis monete mancusos aureos per annos singulos Lateranensi palatio, ut superius dictum est, persoluetis. Hoc igitur nostre priuilegium sanctionis si quis in crastinum agnoscens archiepiscopus aut episcopus, imperator aut rex, princeps, dux uel marchio, comes aut uicecomes, iudex aut persona quelibet secularis uel ecclesiastica, contra eam temere uenire tentauerit, et regni tui bona, que in presenti ex paterna successione, retines, seu que in futurum, largiente Domino, iuste acquirere poteris, inuadere, molestare, uel suis usibus applicare presumpserit, secundo tertioue commonitus, si non satisfactione congrua emendauerit, a Christi eum et Ecclesie corpore  auctoritatis apostolice potestate segregamus et honoris sui periculo subiacere decernimus. Cunctis autem conseruantibus hec pax a Deo et misericordia presentibus ac futuris seculis conseruetur. Amen. Datum Placentie per manum Ioannis, S. R. E. diaconi cardinalis XuII Kal. Aprilis, indictione III, anno Dominice Incarnationis millesimo nonagesimo quinto, pontificatus autem domini Urbani II pape octauo. Cum autem adeo personam tuam dilexerimus et diligamus in Domino caritate sincera quod nostris manibus coronauimus te in regem, tuis petionibus, quantum cum Deo possumus, fauorabilem impertientes assensum, predictum priuilegium ratum habemus et precipimus  inuiolabiliter obseruari. Tu ergo, ne inde nascantur iniurie unde iura nascuntur, talem te circa usum prescripti priuilegii studeas exhibere, presertim circa id quod de interdicti et excommunicationis sententiis est predictum, ne propter abusum, quod absit! priuari eiusdem priuilegii beneficio merearis, quia iuxta canonicas sanctiones priuilegium meretur amittere qui permissa sibi abutitur potestate. Nulli ergo, etc., preceptionis, etc., usque incursurum.

Datum Laterani, Iu Nonas Iulii, pontificatus nostri anno sexto decimo.



LXXXuIII. EPISCOPO CAMERACENSI. Dispensat super defectu natalium. 


Cum Nicolaum diaconum latorem presentium per abbatem et conuentum Lexiensem ad ecclesiam Sancte Marie de Brafe et Bauegnies presentatum tuus nollet officialis admittere pro eo quod filius fuerat sacerdotis, idem diaconus ad misericordiam sedis apostolice conuolans, supplicationibus et lacrymis institit ut ei multa inopia laboranti, ne ipsum ad secularia diuertere negotia instigante paupertate contingat, ad obtinendum beneficium aditum dignaremur per dispensationis gratiam aperire. Licet autem ad tales peccata parentum promotionis impedimenta transmittant, eo quod propagatio  criminis in tali prole timetur, dum uitiati ramusculi de uitiosa radice procedunt, quia tamen aliquando ex sic genitis aliqui uirtute propria redimunt quod de natalibus parentum uitio perdiderunt, quandoque in eis apostolica sedes de plenitudine potestatis notam originis abolet quam intulere parentes. Cum igitur prefato diacono, sicut per litteras dicti officialis accepimus, non desint suffragia bone uite, fraternitati tue per apostolica scripta mandamus quatenus eidem diacono, si non est paterne incontinentie imitator, et bona sibi merita suffragantur, dummodo aliud canonicum non obsistat, auctoritate nostra Ecclesiam supradictam dispensatiue concedas. Tu denique, frater episcope, etc.

 Datum Signie, u Idus Iulii, pontificatus nostri anno decimo sexto



LXXXIX. STEPHANO CANTUARIENSI ARCHIEPISCOPO S. R. E. CARDINALI. De legatione episcopi Tusculani. 

 Quarto decimo die Iulii litteras tuas recepimus eorum que gesta sunt seriem usque ad missionem earum plenarie continentes. Illud autem pro certo noueris esse uerum quod dilectus filius Pandulphus subdiaconus et familiaris noster super absolutione regia tibi suggessit, in tantum etiam quod antequam nobis de transitu eius in Angliam  constitisset, tibi et ipsi litteras nostras per proprium nuntium destinauimus, quas ad uos iam credimus peruenisse, mandantes ut ambo uel alter uestrum de assensu reliqui, propter instantem necessitatem que tunc uidebatur urgere, ad absolutionem procederetis persone regie, si uideretis negotio expedire. Ceterum, antequam ad nos tue littere peruenissent, receptis nuntiis et litteris regiis, nos memores uerbi tui et cepiscoporum tuorum, uenerabilem fratrem nostrum Tusculanum episcopum legatum in Angliam, duximus destinandum: qui iam a presentia nostra recesserat, accepta licentia procedendi. Tu ergo de reliquo, sicut uir prouidus et fidelis, agere studeas que ad salutem et pacem regis et regni uideris pertinere, cum  honore ac utilitate apostolice sedis et Ecclesie Anglicane, significaturus nobis de singulis quam cito poteris plenarie ueritatem, ut ea cognita, si quid uiderimus addendum, addamus. Tu denique, frater archiepiscope, super te ipso, etc.

Datum Signie, Idibus Iulii, pontificatus nostri anno sexto decimo.



XC. PATRIARCHAE HIEROSOLYMITANO APOSTOLICAE SEDIS LEGATO. Ne quid exigatur pro religionis ingressu. 

uitium prauitatis in Giezi lepre morbo et in Simone  Mago perditione damnatum in regularibus transire non debet inultum; quoniam eo damnabilius ab illis committitur quo periculosius tales cadunt sibi per meritum et aliis per exemplum. Licet autem contra pestem istam mortiferam diuersis temporibus a predecessoribus nostris diuersa prodierint instituta, nondum tamen usque adeo mortificari potuit quin etiam in terra que funiculus est hereditatis Dominice multos infecerit et effecerit sic habitus religiosi participes quod sancte religionis expertes  . Ipsam quoque domum militie Templi, ad quam oculi respiciunt plurimorum, quosdam intelleximus Simoniace introisse, simplicitate tamen potius quam malitia, prout ex litteris tue fraternitatis accepimus, simplicitate occasionem  prestante delicto. Ad excludendum igitur talis simplicitatis periculum, fraternitati tue per apostolica scripta mandamus quatenus magistro et fratribus militie Templi ex parte nostra districte prohibeas et ab eis facias per omnes domos sui ordinis firmiter inhiberi ne pro alicuius receptione aliquid exigatur, nec etiam sub pretextu subuentionis ad exactionem procedatur huiusmodi, cum superficies nominis reatum criminis non immutet. Si quis autem de cetero quemquam taliter admiserit ad ordinem supradictum, utque tam admittens uidelicet quam admissus puniatur in quo deliquit, ab eo sine spe restitutionis perpetuo expellatur, ad alium districtioris regule ordinem transferendus, in quo tam exsecrabilis culpe reatum penitentia condigna  deploret. Cum his autem qui hactenus simplicitate peccarunt, si urgens necessitas aut euidens utilitas postularit, mitius agere poteris, prout tue discretionis prudentia uiderit expedire. De illis autem fratribus qui deputati usui militari secreta confessione fatentur se in subdiaconatus ordine constitutos, consultationi tue sic duximus respondendum, quod nisi de hoc legitima probatione constiterit, propter confessionem huiusmodi non est illis iniungendum in publico ut ab usu militie debeant abstinere: quod si legitimis id probauerint documentis nisi effusione sanguinis impedimentum irregularitatis incurrerint, aut aliud obuiet de canonicis institutis, iuxta ordines suos in habitu clericali, quod  si forsan irregulares exstiterint, nichilominus iuxta quod possunt seruitiis domus insistant; ne si ob hoc pateret talibus exitus, aliis egrediendi occasio prestaretur.

Datum Signie, uIII Kal. Augusti, pontificatus nostri anno sexto decimo.



XCI. NOBILI uIRO PETRO ZIANI, DUCI uENETORUM. Respondet ad uaria eius postulata. 

uenientem ad apostolicam sedem dilectum filium M. Iacobi nuntium tuum, uirum utique prouidum et fidelem, ac de circumspectione sollicita et sollicitudine  circumspecta merito commendandum, benignitate recepimus consueta, eique audientiam tribuimus facilem et benignam. Inter cetera uero que idem M. in nostra et fratrum nostrorum presentia ex parte tua proposuit fideliter et prudenter, asseruit quod tu litteras apostolicas nuper tibi et populo uenetorum pro exhortatione subsidii terre sancte directas recepisti prompta et hilari uoluntate, sperans et concepta fiducia de diuina miseratione promittens terram eamdem a te populoque predicto tantum in personis et rebus auxilium habituram ut ex maritimis ciuitatibus uniuersis nulla prorsus maiorem in hoc negotio sit exhibitura Domino famulatum; quippe cum tu ipse proposueris tollere crucem tuam ac tuum sequi, ut  eius comproberis esse discipulus, Redemptorem. Quod quidem tanto ampliori gaudio nos repleuit quanto inter omnia desiderabilia cordis nostri specialius affectamus ut terra eadem ab impiorum manibus, si desuper datum fuerit, liberetur, ut restituatur populo Christiano ad diuini nominis gloriam et honorem. Tue igitur deuotionis feruorem dignis in Domino laudibus commendantes, nobilitatem tuam monemus attentius et hortamur quatenus in hoc sancto proposito perseuerans, ad Crucifixi obsequium te accingas uiriliter et potenter, nauigium et alia necessaria ea cura et studio faciens preparari ut cum tempus aduenerit opportunum, affectum quem tibi Dominus inspirauit ualeas ipso prosequente perducere in effectum. Super eo autem nequiuimus  non mirari quod cum per Dei gratiam et sapientia uigeas, et circa te copiam habeas sapientum, electionem  de dilecto filio L. Sancti Pauli plebano in Contantinopolitana Ecclesia celebratam confirmari simpliciter postulasti, cum scias causam super hoc anno preterito fuisse in auditorio nostro presentibus procuratoribus partium diutius uentilatam, nosque ad eius decisionem procedere non ualentes, pro eo quod super propositis coram nobis de studiis eligentium et meritis electorum non potuit fieri plena fides, eam sub certa forma de consensu partium commisisse, non paruam, si bene consideres, ut hoc tibi gratiam facientes quod illum cui causam eamdem commisimus, per uenetias ad tuam  et partis quam foues instantiam curauimus destinare  . Quantam autem idem sine culpa sua traxerit ibi moram, magnitudinis tue discretio non ignorat: quem si per partes alias, prout petebat pars altera, misissemus, iam forte ad consummationem negotium peruenisset, quod non absque grandi et graui dispendio est dilatum. Quoniam igitur preces tuas in hac parte nec decuit nec licuit exaudiri, per legatum, aut etiam per delegatum, si forte legati transitum nimis differri contingeret, iuxta formam in litteris nostre commissionis expressam in proximo, Deo dante, idem expediri negotium faciemus. Super renouatione uero  priuilegii Gradensis Ecclesie, confirmatione abbatis in monasterio Sancti Hilarii per delegatos a nobis iudices instituta, et electi Iadertinensis negotio precibus tuis benignius annuentes, ecce, dilectis filiis fratri Iordano de Padua et fratri Hugolino quondam priori Sancti Ioannis in Monte nostris dedimus litteris in mandatis ut a te tuisque ciuibus iuratoriam recipiant cautionem quod super excessibus contra Iadertinam ciuitatem commissis mandatis nostris curabitis obedire:  quod cum fuerit humiliter adimpletum, nos ipsi electo pallium transmittemus, quod propter dictos excessus hactenus sibi distulimus destinare; habentes in firmo proposito petitiones tuas in iis et aliis, quantum cum Deo et honestate poterimus, exaudire, illa precipue  ratione quod intelleximus te uirum esse catholicum et zelatorem fidei Christiane ac honestatis ecclesiastice amatorem. Tu ergo te talem studeas exhibere, semper de bono in melius et de uirtute proficiens in uirtutem, quod de die in diem magis ac magis diuinam et apostolicam gratiam assequi merearis.

Datum Signie, Iu Non. Augusti, pontificatus nostri anno sexto decimo.



XCII. PATRACENSI ARCHIEPISCOPO. Scribit pro episcopo Cefalonensi. 

Exhibita nobis ex parte uenerabilis fratris nostri  Kefalonensis episcopi petitio continebat quod cum Kefalonensis Ecclesia ad apostolicam sedem immediate spectauerit ab antiquo, et distet per septem dietas, duobus archiepiscopatibus mediis, a Corintho, uenerabilis frater noster Corinthiensis archiepiscopus per quasdam litteras ad te contra Cefalonensem Ecclesiam super impendenda obedientia impetratas ipsum indebita molestatione fatigat. Quocirca fraternitati tue per apostolica scripta mandamus quatenus, inquisita et cognita ueritate, non permittas eumdem super hoc indebite molestari. Tu denique, frater archiepiscope, super te ipso, etc.

Datum Signie, Nonis Augusti, pontificatus nostri anno sexto decimo,



XCIII. GEBENNENSI ELECTO. De uoto reddendo. 


Per tuas nobis litteras intimasti quod cum in Gratianopolitana Ecclesia suscipiendi habitum regularem uotum solemniter emisisses, et postmodum promisisses in manibus episcopi eiusdem Ecclesie te infra duos menses postquam apostolica sede rediisses, ad quam eo tempore accedebas, uotum quod emiseras impleturum, ac termino ipso transacto non curasses quod uoueras adimplere, tandem existens in uoti trangressione huiusmodi, uocatus  fuisti ad regimem Ecclesie Gebennensis. Super quo a nobis tue saluti postulas prouideri. Nos igitur discretioni tue breuiter respondendo consulimus quatenus si tuam omnino sanare desideras conscientiam, regimen resignes Ecclesie memorate, ac reddas altissimo uota tua, in hoc tibi gratiam facientes, quod si capitulum eiusdem Gebennensis Ecclesie te postmodum canonice duxerit eligendum, concedimus ut electionem recipias taliter de te factam.

Datum Signie, uI Idus Augusti, pontificatus nostri anno sexto decimo.



XCIu. EPISCOPO NARNIENSI. Non ualere sententias latas a iudicibus excommunicatis. 


 Cum excommunicatis communicari non debeat, et personam in iudicio standi non habeant ii qui uinculo sunt excommunicationis astricti, fraternitati tue per apostolica scripta mandamus quatenus constitutiones et sententias Narniensium iudicum, quos sententia excommunicationis inuoluit, auctoritate nostra decernas irritas et inanes. Tu denique, frater episcope, super te ipso, etc.

Datum Signie, Non. Augusti, pontificatus nostri anno sexto decimo.



XCu. POTESTATI ET POPULO uITERBIENSIBUS. Confirmat eis quamdam immunitatem. 


Memores deuotionis et fidei quam erga personam nostram et Ecclesiam Romanam habetis, mandatum quod dilectus filius Stephanus basilice Duodecim Apostolorum presbyter cardinalis camerarius noster super immunitate uendendi et emendi apud Cornetum pro uobis edidit, quatenus res huiusmodi ad nos spectat, ratum habemus et gratum; ita quod cum ad nos totaliter pertinere claruerit, immunitate ipsa totaliter gaudeatis. Quod si forte in aliqua parte ad Cornetanos pertineat, quia iidem omnimodis contradicunt, iustitiam offerentes, ne alienum iniuste concedere uideamur, exhiberi uobis exinde faciemus  quod ordo dictauerit rationis. Tales igitur uos exhibere curetis quod diuinam et apostolicam gratiam ulterius mereamini, dilecto filio nobili uiro Iacobo consobrino et mareschalco nostro, rectori patrimonii beati Petri in Tuscia, efficaciter intendendo in iis que ad honorem et profectum Ecclesie Romane pertinere noscuntur, scientes pro certo quod multa per gratiam, per uiolentiam uero nichil apud nos poteritis obtinere.

Datum Signie, XII Kal. Septembris, pontificatus nostri anno sexto decimo.



XCuI. ARCHIPRESBYTERO ET CLERICIS ECCLESIAE SANCTAE CAECILIAE TRANSTIBERINAE. Eos absoluit a petitione quadam pecuniaria. 


Coram dilecto filio nostro Petro Sancte Marie in Aquiro diacono cardinale, quem Romano Barunci et P. economo Ecclesie uestre concessimus auditorem, idem Romanus ab ipso economo petiit triginta tres libras ex nonaginta quinque libris quas sibi dudum ad certum terminum soluere promisistis: que uidelicet nonaginta quinque libre a uobis debebantur eidem pro locatione quarumdam possessionum ab ipso Ecclesie uestre facta. Oeconomus uero proposuit ex aduerso quod cum dictus Romanus  quoddam tenimentum terrarum pro trecentis triginta libris proueniensium Ecclesie uestre in perpetuum locauisset, centum quadraginta quinque libras ipsi Romano et triginta octo Petro Monaldi, cui quamdam pedicam terre de ipso tenimento predictus R. obligauerat, persoluistis: quibus etiam idem R. in instrumento locationis mandauit ut Ioanni Oddonis decem et septem et Ioanni Leonis triginta quinque libras proueniensium solueretis, quibus tenimentum reliquum obligauerat. Preterea nonaginta quinque libras predicto R. usque ad duos annos et duos menses soluere promisistis per publicum instrumentum, ab ipso eodem tempore obligatione recepta quod totum tenimentum quod uobis et Ecclesie uestre locauerat, usque ad duos annos  recolligeret et scaloniaret, ac deliberaret a Ioanne Leonis et Ioanne Oddonis atque ab omni persona sine uestro et Ecclesie uestre grauamine uel expensis; adiecto quod si terram illam que a Ioanne Oddonis fuerat obligata, eodem anno liberam et absolutam sine aliquo grauamine uestro nequaquam uobis deliberaret, ipse redditus quos ex ea deberetis percipere uobis daret; alioquin ipsos redditus et expensas de pecunia ipsius R. que penes uos eidem soluenda remanserat, uobis de suo mandato liceret auctoritate propria retinere. Porro cum prefato termino idem R. quod uobis promiserat non implesset requisitus a uobis, sicut dictus economus asserebat, recursum  habuistis ad B. tunc temporis senatorem; qui dicto R. et Ioanne Leonis ac prefato economo ad suam presentiam conuocatis, a Petro Malpilii et Nicolao Tullii iudicibus palatinis, quibus specialiter cognitionem eiusdem cause commisit, et coram quibus a sepedicto R. confessiones facte fuerunt, ante alia consilium tale recepit, ut uidelicet uobis liberam et absolutam concederet potestatem luendi et recolligendi terras Ioanni Leonis et Ioanni Oddonis seu personis aliis a predicto R. pignori obligatas, de illis denariis qui de mercede locationis facte ab eodem R. Ecclesie memorate remanserant apud illam, et ut liceret uobis de denariis ipsis retinere atque deducere damna omnia et expensas factas et faciendas earumdem occasione terrarum, nec non  estimationem quindecim rublorum frumenti, que a tempore facte locationis de pignore Ioannis Oddonis percipere debuistis, et ut idem senator cogeret Ioannem Leonis et alios creditores ut receptis pecunia et omnibus que pro ipsis pignoribus a dicto R. debebantur eisdem, pignora ipsa uobis libere ac quiete dimitterent, et uobis nichilominus restituerent predictorum pignorum instrumenta.

Demum primo P. Malpilii, Oddone de Insula, N. Tullii, N. Ioannis Bonifacii, ac Ioanne Betti, et secundo eodem O. Andrea de Bulgaminis, et dictis N. Ioannis Bonifacii et Ioanne Betti, ac tertio P. Stephano Ciceronis et predictis O. et N. Ioannis Bonifacii et Ioanne Betti dictum consilium postmodum confirmantibus, quidam ex ipsis illud fuerunt  plenius prosecuti, adiicientes uidelicet ut senator Ioannem Leonis iuxta consuetudinem senatus cogeret reddere ac restituere uobis totum illud tenimentum terrarum positum in Turricli, in loco qui dicitur uallis Longari, quod per Ioannem de Cerraccla quondam socerum suum et heredes ipsius titulo pignoris detinebat, cui Ioanni de Cerraccla tenimentum ipsum ab eodem Romano fuerat obligatum, et clericos ipsos compelleret eidem Ioanni soluere triginta quinque libras Proueniensium ueterum uel denarios senatus summam equiualentes eamdem, et usuras duorum denariorum omni mense pro libra a secundo anno pontificatus felicis memorie Lucii pape III predecessoris nostri usque ad diem solutionis implende, pro duabus  uidelicet partibus quinque partium totius pecunie mutuate. Quia cum tenimentum ad uiginti modia terre a Romano fuerit obligatum, facta consideratione a predictis O. de Insula, P. Malpilii, N. Tullii, N. Ioannis Bonifacii, et Ioanne Betti, tanta modaitio reperta non fuit propter quod usura pro predictis duabus partibus debebatur, et etiam quod tam ipse quam successores ipsius prohiberent dictum Romanum et eius heredes ac omnes alias personas submissas uel submittendas ab ipsis nichil repetere contra ipsam Ecclesiam de omnibus denariis qui pro recolligendis terris predictis soluti fuerant ab eadem, et de retentis ab ea pro expensis et estimationibus fructuum quos de pignore Ioannis Oddonis  a tempore locationis facte percipere debuistis. Unde cum uos tam ratione mandati ab R. sepedicto recepti, et quia ad repignorandum et liberandum possessiones predictas ab eodem R. uobis cesse fuerant actiones, prout in instrumento locationis plenius reperitur, quam etiam per consilia sapientum sepius confirmata, a quorum ultimo idem R. se non asseruit appellasse, de centum octoginta quinque libris que penes uos de supradicta locationis mercede remanserant, centum quinquaginta duas libras creditoribus solueritis supradictis, sicut in instrumentis publicis continetur, et decem et octo libras uobis retinueritis, tam pro quibusdam expensis factis de conscientia iudicum predictorum, prout scriptum eorum indicat euidenter, quam  pro damnis et expensis aliis quas ex partium confessione constitit uos subiisse, ac quantitatem residuam post computationem ab ipso cardinale exactissime factam eidem cardinali ad opus sepedicti R. curaueritis assignare, idem economus ab impetitione prefati R. Ecclesiam uestram postulauit absolui.

Cum igitur super premissis coram cardinale iamdicto lite contestata legitime, ac prestito calumnie iuramento, fuisset a partibus diutius litigatum, et idem auditis earum confessionibus, et inspectis publicis instrumentis, ac consiliis hinc inde exhibitis, nec non rationibus et allegationibus plenius intellectis, nobis que super iis inuenerat fideliter retulisset, nos. habito cum fratribus nostris consilio diligenti, Ecclesiam uestram ab impetitione  predicti Romani sententialiter absoluimus, iustitia exigente, iniuncto uobis ut uel pro usuris quas Ioanni Leonis prefati R. creditori soluistis, eidem R. satisfactionem congruam impendatis, uel ad repetendas easdem dicto R. contra ipsum Ioannem Leonis, quas habetis, curetis cedere actiones. Nulli ergo, etc., diffinitionis, etc, usque incursurum.

Datum Signie, X Kal. Septemb, pontificatus nostri anno sexto decimo.



XCuII. EPISCOPO, ARCHIDIACONO, ET CANTORI DAuALIENSIBUS. De electione episcopi Nazarocensis. 

 Dilecti filii decanus et cantor Nazarocensis  ecclesie suis nobis litteris intimarunt quod cum olim curam eiusdem ecclesie Sidoniensi episcopo duxerimus committendam, idem Ecclesiam ipsam frumento, animalibus, possessionibus et rebus aliis spoliare presumens, et muris obstrui faciens portas eius, eam in usum cellarii, reuerentia diuini cultus posthabita, redigere non expauit, prefatis decano, cantore, aliisque fratribus eiectis penitus ab eadem. Cumque propter hec et alia nonnulla grauamina nostram audientiam appellassent, ipse appellationi nequaquam deferens eorumdem, quinimo in apostolice sedis iniuriam et contemptum eos durius aggrauans et affligens, tante persecutionis seuitiam exercuit in eosdem quod in prefata ecclesia  nisi unus ex prefatis canonicis non remansit. Ideoque discretioni uestre per apostolica scripta mandamus quatenus, si est ita, prefatum episcopum, ut ea que abstulit ecclesie memorate restituat uniuersa, per censuram ecclesiasticam appellatione postposita compellentes, ecclesie sepedicte capitulo eligendi sibi personam idoneam canonice in pastorem tribuatis auctoritate nostra liberam facultatem. Testes autem qui fuerint, etc., usque perhibere. Quod si non omnes, etc., tu, frater episcope, etc.

Datum Signie, IX Kal. Septembris, pontificatus nostri anno decimo sexto.



XCuIII. EPISCOPO AMYCLENSI, ELECTO KERNICENSI, ET PRIORI PATRACENSI. De retractanda sententia interdicti. 


 uenerabilis frater noster archiepiscopus Patracensis pro se ac uenerabilibus fratribus nostris Philippensi, Sarrensi, Thessalonicensi, Neupatrensi, Thebano, Atheniensi et Corinthiensi archiepiscopis, ac suffraganeis eorumdem in nostra proposuit presentia constitutus quod cum prefato Thessalonicensi archiepiscopo et Sidoniensi et Cardicensi episcopis nostris dedissemus litteris in mandatis ut nobilem uirum Gaufridum de uilla Arduini Achaie  principem aliosque abbatiarum, ecclesiarum, papatuum, decimarum et possessionum ad eorum Ecclesias pertinentium illicitos detentores per censuram ecclesiasticam ad restitutionem compellerent eorumdem, dicti principes et alii citati legitime ab eisdem in eorum noluerunt presentia comparere. Propter quod iudices ipsi excommunicationis in eos et in terram eorum interdicti sententias protulerunt, quas idem archiepiscopus apostolico petiit munimine roborari, adiiciens nichilominus conquerendo quod per dictum principem et homines suos sede propria et castro et dimossario Patracensi, possessionibus et fructibus earum, et rebus aliis contra iustitiam fuerat spoliatus, et quod tam idem princeps quam nobilis uir Oddo de Roca dominus Athenarum iura  ecclesiarum suarum grauiter perturbantes, ea que donantur, uenduntur, uel legantur eisdem, ab ipsis possideri pacifice non permittunt. Ex aduerso autem dilecti filii W. decanus Mothonensis, magister I. de Borbonio, et W. de Bitis miles procuratores principis et nobilium predictorum ac omnium Latinorum sub illorum dominio consistentium respondentes confessi fuerunt iudices quidem antedictas sententias protulisse, sed asseruerunt quod ante tempus infra quod earum fuit suspensus effectus, cum fuerint sub conditione prolate, ab eis ex legitimis causis exstitit appellatum; uidelicet quia iudices ipsi dicto principi et parti sue suspecti merito uidebantur, cum eamdem haberent penitus questionem,  et quia nostrarum copiam litterarum nequiuerint ullatenus obtinere, licet eas cum instantia postularent, nec in eorum transcripto, quod solum fuit eis exhibitum, de compositione  que super premissis inter ipsos et prefatum archiepiscopum intercesserat aliqua mentio habebatur. Unde procuratores ipsi humiliter postularunt ut cum propter causas predictas merito fuerit appellatum, sententias ipsas decerneremus irritas et inanes. Ad ea uero que prefatus archiepiscopus super propria spoliatione proposuit responderunt quod ipsum nequaquam spoliatum credebant, sed si de ipsius spoliatione constaret, quod  ei debita fieret restitutio promiserunt. Cumque ipse archiepiscopus fateretur contra iam dictas fuisse sententias prouocatum, sed prouocationem ipsam negaret ex causis propositis factam esse, ac procuratores predicti per duos ex ipsis et archidiaconus Argolicensis, qui procurator non erat, se id in presentia nostra dicerent probaturos, et propter hoc etiam parati essent obligare omnia bona sua, nos, licet per hoc ad decisionem negotii legitime procedere non possemus, cum iidem in una eademque causa de iure non possent esse procuratores et testes, ad cautelam tamen ipsorum iuramentis receptis, de fratrum nostrorum consilio sic duximus prouidendum, ut uidelicet dicti nobiles corporaliter exhibeant iuramentum quod parebunt  precise mandatis que ipsis per litteras aut legatum uel delegatum nostrum super hoc duximus facienda, et tunc relaxate denuntientur sententie supradicte, cognitione negotii principalis et aliorum que idem archiepiscopus proposuit coram nobis, legato quem ad partes illas de latere nostro destinare proponimus reseruata. Ideoque discretioni uestre per apostolica scripta mandamus quatenus recepto a prefatis nobilibus secundum formam expressam superius iuramento sententias ipsas denuntietis auctoritate apostolica relaxatas, et si prescripte appellationis cause coram ipso fuerint probate legato, nichil eis occasione dictarum sententiarum iniungatur, sub debito prestiti iuramenti.  Quod si non omnes, etc., duo uestrum, etc. uos denique, frater episcope et fili electe, super uobis ipsis, etc.

Datum Signie, uII Kal. Septembris, pontificatus nostri anno sexto decimo.



XCIX. ABBATI ET CONuENTUI DE uALLE SANCTI PETRI CISTERCIENSIS ORDINIS. Committitur ei exsecutio cuiusdam sententie. 

Iustis petentium desideriis, etc., usque assensu, diffinitiuam sententiam quam pro uobis maior decanus Coloniensis et coniudices eius contra nobilem uirum Arnoldum de Hukenswage  super allodio in Cassele rationabiliter promulgarunt  sicut est iusta nec legitima prouocatione suspensa, auctoritate apostolica confirmamus et presentis scripti patrocinio communimus. Nulli ergo, etc., confirmationis, etc., usque incursurum.

Datum Signie, IX Kal. Septembris, pontificatus nostri anno sexto decimo.



C. ABBATI ET CONuENTUI DE ALBA CISTERCIENSIS ORDINIS. Confirmantur eis quedam possessiones. 

Solet annuere sedes apostolica, etc., usque assensu,  possessiones de Ottefuuilre, de Rastede, de Winkil, de Hart, de Malsc, de Lindehart, de Schiuenhart, de Brecheim, de Terdingen, de Bernardesuuilre, de Diethenhusen, de Delenbruunnen et pe Mosebruunne, ac alia bona uestra, sicut ea omnia iuste ac pacifice possidetis, uobis et per uos monasterio uestro auctoritate apostolica confirmamus et presentis scripti patrocinio communimus. Nulli ergo, etc., confirmationis, etc., usque, incursurum.

Datum Signie, IX Kal. Septembris, pontificatus nostri anno sexto decimo.



CI. PRAEPOSITO FERRARIENSI. Eum admonet sui officii. 


 Cum tibi curam et administrationem masse de Ficarolo duxerimus committendam, mandantes ut prouentus eius recipiens, ad opus nostrum reseruares eosdem, miramur quod nichil nobis super hoc rescribere curauisti. Quocirca per apostolica tibi scripta precipiendo mandamus quatenus quidquid super hoc feceris nobis quantocius scribere non omittas, et loci predicti curam et administrationem habeas diligentem; contradictores aut detentores, si qui fuerint, per censuram ecclesiasticam appellatione remota compescens.

Datum Signie, uII Kal. Septembris, pontificatus nostri anno sexto decimo.



CII. NOBILI uIRO MARCHIONI ESTENSI. De marchia Anconitana reuocanda. 


Inter alias rationes eas consideratione potissimum clare memorie patri tuo Anconitanam marchiam in feudum duximus concedendam, quia promiserat nobis quod eam ualida manu ingrediens, ipsam ad Ecclesie Romane dominium reuocaret. Sperantes autem te in eodem negotio processurum, sicut tuis nobis litteras intimasti, super hoc litteras tibi transmisimus quales uidimus expedire. uerum cum in hoc nondum processeris, et de leui, maxime temporibus istis, marchiam ipsam ad dominium nostrum reuocare possimus, nobilitati tue per  apostolica scripta mandamus quatenus in negotio ipso procedas. Alioquin, ne diutius Ecclesia spoliata remaneat, nos procedemus in ipso sicut uidebimus expedire.

Datum Signie, u Kal. Septembris, pontificatus nostri anno sexto decimo.



CIII. ARCHIEPISCOPO, IUDICIBUS ET CONSULIBUS BENEuENTANIS De negotio Thomasii de Aquino. 

Licet nobilis uir Thomasius de Aquino cum sociis suis de mandato nostro captus non fuerit, uolentes  tamen indemnitati uestre paterne sollicitudine precauere, sepe uobis super hoc scripta nostra direximus, qualia pro tempore nouimus expedire. Ipse uero, etsi quoddam modicum castrum germani nostri, quod dicitur Broccus, iniuste detineat contra regiam iussionem, unde gratum nobis existeret si per uos ad illud reddendum posset induci, ut non uestrum solummodo commodum, sed etiam nostrum procuraretis honorem, liberationem tamen ipsius, qui propter hanc causam captus non fuit, nolumus impedire; sed uobis utique credimus profuturum si nobis curaueritis in hac parte deferre, ut nos propensius ad uestrum inducatis profectum, etiamsi conditionem ipsius oporteret uos propter hoc in aliquo facere meliorem, cum per diuine miserationis  auxilium potentes simus uobis in maioribus respondere. uos ergo, intellecto beneplacito nostro, tanquam uiri prouidi et fideles, agatis quod utile fuerit et honestum, necessariam adhibentes cautelam ne circumueniri possitis; quia quantum uobis ualeat compositio inter uos et illum tractata sine nostro fauore prodesse, uestra, sicut credimus, discretio non ignorat.

Datum Signie, III Kal. Septembris, pontificatus nostri anno sexto decimo.



CIu. ILLUSTRI CONSTANTINOPOLITANO IMPERATORI. Ei commendat legatum. 

 Ipse summus angularis lapis iehsu Christus, in quo omnis edificatio constructa crescit in templum sanctum in Domino, Ecclesie fundamentum et fundator existens, inter cetera quibus salutaria prouidit remedia populo Christiano ad consolidandam fidei unitatem, ut et unus pastor esset et unum ouile, sedem apostolicam totius Christianitatis caput instituit et magistram: a qua sicut unguentum in capite, quod descendit in barbam Aaron, et ad oram etiam uestimenti, panis intellectus et uite ad alias procedat Ecclesias, cum doctrina fidei et aqua sapientie salutaris. Sane pastor ipsius et rector, cum ab eo plus Dominus exigat cui plura committit, ut in talento sibi credito negotietur utiliter, portat onera grauia cum plenitudine potestatis, sic  in uno loco personaliter residens quod propter euentus plures et uarios in spiritu per plura diffunditur et trahitur ad remota; quantoque magis potestas extenditur, tanto maiori sollicitudine occupatur. uerum ne inter curas continuas et pregrandes pro defectu imperfectionis humane deficeret, si solus consumendus inani labore ad suam sollicitudinem omnia reuocaret, attendens quod messi multe operarius unus non sufficit, multos sibi operarios et coadiutores adiungit, ac per eos exsequitur quod per se non potest personaliter adimplere. Porro expedit ut cum fratribus onera partiatur, sic uices suas aliis committendo ut intelligatur ipsomet facere quod per alios fieri decernit, illius instructus exemplo qui discipulos suos in uniuersum  mundum ad predicandum direxit. Cum igitur non solum necessitas Ecclesie, sed etiam utilitas Constantinopolitani imperii postularit illuc a latere nostro destinari legatum, nos ad exaltationem et commodum Ecclesie pariter et imperii, nec non persone tue specialiter intendentes, ut in missi persona mittentis notetur affectus, illum ad partes ipsas duximus destinandum quem inter fratres nostros speciali diligimus caritate, uidelicet uenerabilem fratrem nostrum Pelagium episcopum Albanensem, uirum litteratum, prouidum et honestum, nobis et fratribus nostris charum admodum et acceptum. Ipsum igitur magnum Ecclesie Dei membrum, imo personam nostram in ipso, benigne recipias et honeste pertractes: cui nos uices nostras  commisimus, ut iuxta uerbum propheticum euellat et destruat, edificet et plantet que secundum Deum euellenda et destruenda, nec non edificanda cognouerit et plantanda. Ipsius itaque salubribus monitis et consiliis reuerenter intendas, de cuius circumspectione prouida et prouidentia circumspecta plenam fiduciam obtinemus quoniam, dirigente Domino, gressus eius sic uia regia curabit incedere quod non declinabit ab dexteram uel sinistram.

Datum Signie, III Kal. Septembris, pontificatus nostri anno sexto decimo.

In eumdem fere modum nobilibus uiris comitibus, baronibus et uniuersis Christi fidelibus sub Constantinopolitano imperio constitutis, uerbis competenter  mutatis.



Cu. UNIuERSIS ARCHIEPISCOPIS, ET EPISCOPIS, ABBATIBUS, PRIORIBUS, ET ALIIS ECCLESIARUM PRAELATIS PER CONSTANTINOPOLITANUM IMPERIUM CONSTITUTIS. Super eodem. .

Inconsutilis Domini tunica uni cessit in sortem, ut in ipsus Ecclesia seruaretur unitas illibata. Ad conseruandum autem in ea mysterium unitatis, unum eidem, beatum Petrum uidelicet, Dominus caput instituit et magistrum, cui oues Christi, dicente Domino: Pasce oue meas , sunt sine distinctione commisse, alienis ab ouili Dominico reputatis  qui Petrum in suis successoribus non agnoscunt esse pastorem. Ab hac unitate Grecorum Ecclesia quondam diuertens, et Petri magisterio se subducens, exiuit ouile Dominicum, post gregem sodalium euagando; et sic que primo sanis affluebat doctrinis et pene magistra uocari poterat propter tempus, errorum postmodum circumfusa caligine, cepit plurimum indigere, rursus diuini eloquii rudimenta mendicans. Sane Patre luminum, a quo est omne datum optimum et omne donum perfectum, ipsam misericorditer illustrante, ad Petri magisterium, unitatem et deuotionem uidelicet Romane Ecclesie, salubriter est reducta; et cum in nouam quodammodo infantiam sit renata, plenis eam lactare uolentes uberibus, ad reformationem ipsius opem et  operam impendere nitimur efficacem. Et licet instantia nostra quotidiana sit omnium Ecclesiarum sollicitudo continua, tanto tamen ad illam specialius aciem nostre prouisionis extendere uolumus quanto plus reformationis officio indigere dignoscitur post errorem. Unde quod in abstentia possumus per nos ipsos, et quod presentialiter non ualemus, alterius presentia exsequentes, uenerabilem fratrem nostrum Pelagium Albanensem episcopum, uirum litteratum, prouidum et honestum, quem inter fratres nostros speciali diligimus caritate, a latere nostro legatum in Constantinopolitanum imperium destinamus, pro certo credentes sic eum uia regia incessurum quod non declinabit ad dexteram uel sinistram; eique, de quo plenam fiduciam obtinemus, commisimus uices  nostras, ut iuxta uerbum propheticum euellat et destruat, edificet et plantet que secundum Deum euellenda et destruenda, nec non edificanda uiderit et plantanda; plenaria sibi potestate concessa ut absque contradictione cuiuslibet ea que pertinent ad legationis officium exsequatur. Ipsum ergo legatum recipiatis benigne ac honeste tractetis; quia cum nos recipiamur in ipso, in misso notabimus deuotionis affectum quem geritis ad mittentem; et ipsius monitis ac mandatis humiliter intendentes, que inter uos duxerit statuenda, tanquam deuotionis filii studeatis reuerenter admittere firmiterque seruare, ac tales uos erga eum exhibere curetis quod non solum eidem, sed etiam nobis esse possit acceptum; scientes quod cum ei plene legationis  officium commiserimus, sententias quas rite protulerit in rebelles, ratas haberi precipimus et inuiolabiliter obseruari.

Datum Signie, III Kal. Septembris, pontificatus nostri anno sexto decimo.



CuI. GAUFRIDO PRINCIPI ACHAIAE. Super eodem. 

Licet olim Ecclesia Greca elongauerit se ab uberibus matris sue, a capite membrum et pars a suo toto diuertens, quia tamen per illius misericordiam qui uenit drachmam querere perditam, et errantem ouem in deserto mundi huius propriis humeris reportauit  ad cautam, ad deuotionem sancte Romane Ecclesie, que, instituente Domino, mater est omnium et magistra, salubriter est reducta, sedes apostolica maternos affectus non exuens, ad reformationem ipsius tanto plus impendere nititur opem et operam efficacem quanto plus reformationis officio indiget post errorem. Sane cum utilitas, non solum spiritualis, sed etiam temporalis exigeret legatum a latere nostro in Greciam destinari, nos illum ad partes illas duximus destinandum quem inter fratres nostros speciali diligimus caritate, uidelicet uenerabilem fratrem nostrum Pelagium episcopum Albanensem, uirum litteratum, prouidum et honestum, nobis et fratribus nostris charum admodum et acceptum. Ipsum igitur magnum Ecclesie Dei membrum,  imo personam nostram in ipso benigne recipias et honeste pertractes; cui nos uices nostras commisimus, ut iuxta uerbum propheticum euellat et destruat, edificet et plantet que secundum Deum euellenda et destruenda, nec non edificanda cognouerit et plantanda. Ipsius itaque salubribus monitis et mandatis reuerenter intendas; de cuius circumspectione prouida et prouidentia circumspecta plenam fiduciam obtinemus, quoniam, dirigente Domino gressus eius, sic uia regia curabit incedere quod non declinabit ad dexteram uel sinistram.

Datum Signie, II Kalend. Septembris, pontificatus nostri anno sexto decimo.

In eumdem modum scriptum est principibus, comitibus, baronibus.



CuII. H. LANGRAuIO THORINGIAE. Ei iustitiam promittit. 


Illa te obtentu tue deuotionis et fidei, quas in arduis sumus rebus experti, caritatis sinceritate diligimus ut non solum pro tuis, uerum etiam pro aliorum negotiis preces tuas parati simus, quantum cum Deo et honestate possumus, exaudire, cum diligenter ad tuum aspiremus commodum et honorem. Sane quod a. . Bambergensi episcopo pro Ecclesie deuotione pertulisse diceris grauamina et iacturas eo nobis amplius est molestum quo seruiendo Ecclesie a uiro ecclesiastico non grauamen sed premium nosceris meruisse. Cum ergo a uenerabili  fratre nostro Maguntinensi archiepiscopo, apostolice sedis legato, qui super absolutione ipsius episcopi receperat scripta nostra, duxeris appellandum, et eodem appellationi tue humiliter deferente, negotium ad nostrum sit delatum examen, iustitiam tuam tibi, auctore Deo, diligenter curabimus conseruare. Tu ergo termino tibi et episcopo ipsi a prefato archiepiscopo prefigendo talem ad nostram presentiam dirigas responsalem qui causam tuam agat fideliter et prudenter. De cetero nobilitatem tuam monemus atque hortamur quatenus in nostra et apostolice sedis deuotione firmus et stabilis perseueres, ut negotio quod magnanimiter inchoatum est, et maxima iam ex parte promotum, feliciter  consummato, de toleratis laboribus manipulos reportare ualeas exspectatos.

Datum Signie, III Non. Septembris, pontificatus nostri anno sexto decimo.



CuIII. C. DECANO SPIRENSI. Respondet ad eius consulta. 

Quod iuxta uerbum Apostoli non uideris altum sapere, sed timere, ac tuum cum propheta cognoscere imperfectum, et tamen confisus de illo qui dans affluenter omnibus, et non improperans, balbutientium linguas facit esse disertas, iniunctum tibi exhortationis officium et suscepisti humiliter et sollicite niteris adimplere, tuam nobis commendat  prudentiam, et quod sis laudabiliter in ipso negotio processurus, fiduciam tribuit pleniorem. Tuis ergo consultationibus benignius intellectis, de iis qui suscepto crucis signaculo proposuerunt contra hereticos in prouinciam proficisci, necdum suum fuerunt exsecuti propositum, respondemus ut tales ad assumendum itineris Hierosolymitani laborem sedulo inducantur, cum illum maioris meriti esse constet: ad quod si forsan induci nequiuerint, uotum prosequi compellantur emissum. De illis uero qui uxoribus reclamantibus uolunt suscipere signum crucis, de quibus dubitas an propter hoc eorum debeat propositum impediri, sic duximus respondendum, quod cum rex celestis maior sit rege terreno, et constet quod uocatos ad terreni regis exercitum  uxorum non impedit contradictio, liquet quod ad summi Regis exercitum inuitatos et ad illum proficisci uolentes predicta non debet occasio impedire, cum per hoc matrimoniale uinculum non soluatur, sed subtrahatur ad tempus cohabitatio coniugalis: quod in multis aliis casibus fieri frequenter oportet. Quid autem agendum sit de mulieribus et personis aliis que crucis signaculum susceperunt, et ad prosequendum uotum non sunt idonee uel potentes, ex generalibus litteris  coniicitur manifeste, in quibus continetur expressum ut, regularibus personis exceptis, suscipiant quicunque uoluerint signum crucis, ita quod cum urgens necessitas aut utilitas euidens postularit, uotum ipsum de mandato possit apostolico commutari aut redimi uel differri. Quia  uero collegam tuum ab hac luce Dominus euocauit, abbatem de Sconouuia eidem iuxta petitionem tuam duximus subrogandum; et ut fructuosior ualeat existere labor uester, tam tibi quam abbati predicto concedimus ut incendiariis et iis qui manus temerarias in clericos aut alias personas ecclesiasticas iniecerunt, uolentibus suscipere signum crucis, satisfactione passis iniuriam exhibita competenti, auctoritate nostra libere absolutionis beneficium impendatis; nisi forsan aliquorum excessus adeo graues existerent et enormes quod merito essent ad sedem apostolicam transmittendi.

Datum Signie, u Idus Septembr., pontificatus nostri anno sexto decimo.



CIX. DECANO ET CAPITULO SPIRENSIBUS. Approbat quamdam commutationem. 


Iustis petentium desideriis, etc. usque complere. Accepimus sane quod Spirensis Ecclesia duo possidebat monasteria in Thuringia, quorum abbatissis Spirensis episcopus regalia porrigebat, et imperium abbatiam de Wizkenburch ad se in temporalibus pertinentem in Spirensi diecesi diecesi obtinebat, de quibus inter ipsum imperium et prefatam Spirensem Ecclesiam commutatio facta proponitur de communi et libera uoluntate, quam carissimus in Christo  filius noster Fredericus Sicilie rex illustris in Romanum imperatorem electus obnixe petiit auctoritate apostolica confirmari. Eius igitur precibus inclinati, commutationem ipsam, sicut sine prauitate prouide facta est et ab utraque parte sponte recepta, et in ipsarum abbatiarum dispendium non redundat, auctoritate apostolica confirmamus et presentis scripti patrocinio communimus. Nulli ergo, etc., confirmationis, etc., usque incursurum.

Datum Signie, uII Idus Septembris, anno XuI.



CX. GREGORIO SANCTI THEODORI DIACONO CARDINALI APOSTOLICAE SEDIS LEGATO. Transfert archiepiscopum Barensem ad Ecclesiam Panormitanam. 


Graue gerimus et indignum quod cum iam multoties mandauerimus per te Panormitane Ecclesie in pastorem de persona idonea prouideri, sicut accepimus, mandatum nostrum nondum exstitit effectui mancipatum. Nolentes igitur eiusdem Ecclesie prouisionem ulterius prorogari, si forte nondum est illi de pastore prouisum, uenerabilem fratrem nostrum [Berardum] Barensem archiepiscopum, uirum, sicut experimento cognouimus, prouidum et honestum, ac nobis et carissimo in Christo filio nostro Frederico illustri regi Sicilie in Romanum imperatorem electo, deuotum pariter et fidelem, eidem Ecclesie concedimus in pastorem, capitulo eiusdem Ecclesie nostris dantes litteris in preceptis  ut eidem tanquam pastori suo intendant humiliter et deuote. Ideoque discretioni tue per apostolica scripta precipiendo mandamus quatenus preceptum nostrum sublato cuiuslibet contradictionis et appellationis obstaculo facias effectui mancipari, contradictores, si qui fuerint, uel rebelles per censuram ecclesiasticam appellatione postposita compescendo.

Datum Signie, Iu Idus Septemb., pontificatus nostri anno sexto decimo.

Scriptum est super hoc capitulo Panormitano.



CXI. EPISCOPO RATISPONENSI. De numero euectionum. 

 Gaudemus in Domino et in uirtutis eius potentia gloriamur quod in commisso tibi negotio crucis Christi te laudabiliter diceris exercere ac, bene diuina cooperante gratia, proficere in eodem, caritatem tuam monentes attentius et hortantes quatenus superne retributionis intuitu illud, calcatis pro Christi nomine cunctis difficultatibus, taliter exsequaris ut cum illis qui euntes ibant et flebant mittentes semina sua exsultationis manipulos ualeas reportare. Quia uero propter diei malitiam euectionum numero, quem tibi taxauimus, contentus esse non potes, utpote qui cum eo longe a ciuitate tua per duo milliaria, sicut tuis nobis insinuasti  litteris, procedere non auderes, nos remedium quod contra impedimentum huiusmodi tua prouidit discretio approbantes, fraternitati tue per apostolica scripta mandamus quatenus ubi personaliter negotium exsequi nequiueris memoratum, auctoritate nostra, prout ipse cogitasti, committas uiris honestis et prouidis uices tuas. Et quoniam de tue circumspectionis modestia fiduciam gerimus pleniorem taxandi tam tibi quam illis euectionum numerum quem secundum locorum et temporum qualitatem uideris expedire liberam tibi concedimus facultatem, moderamine quod ipse prouidisti circa eos qui ministrabunt procurationes, cum res ita uidebitur postulare, seruato; ut uidelicet duarum uel trium aut etiam plurium parochiarum populis in unum  ad audiendum uerbum Domini conuocatis, eorum prelati simul, ubi singuli non suffecerint, expensas baiulis uerbi Dei exhibeant moderatas. Concedimus etiam ut incendiariis et iis qui manus temerarias in clericos aut alias personas ecclesiasticas iniecerunt, uolentibus suscipere signum crucis, satisfactione iniuriarum exhibita competenti, auctoritate nostra munus absolutionis impendas; nisi forsan aliquorum excessus adeo graues existerent et enormes quod merito essent ad sedem apostolicam transmittendi. Ad hec, omnes qui, te circa huiusmodi negotium occupato, possessiones aut alia Ecclesie tue bona temere presumpserint inuadere uel turbare, in quacunque fuerint diecesi constituti, tibi  liceat appellatione remota per districtionem ecclesiasticam cercere. Taliter ergo in omnibus exhibere te studeas prudentem, sollicitum et modestum, quod per hoc crescas et nomine apud homines et merito apud Deum, nosque fraternitatem tuam magis ac magis apostolica prosequamur gratia et fauore.

Datum Signie, Iu Idus Septemb., pontificatus nostri anno sexto decimo.



CXII. ALBANENSI EPISCOPO APOSTOLICAE SEDIS LEGATO. De electione patriarche Constantinop. 

Cum causam super postulatione de uenerabili fratre nostro Heracliensi archiepiscopo et electione de dilecto filio plebano Sancti Pauli de uenetiis in  Constantinopolitana Ecclesia celebratis dilecto filio magistro Maximo notario nostro duxerimus committendam, et idem proficiscens usque uenetias in negotio pro parte processerit  , quia tamen per uenetias Constantinopolim transitum habere non potuit, causam ipsam tue fraternitati, de qua plene confidimus, duximus committendam, per apotolica tibi scripta mandantes quatenus in eadem secundum formam comprehensam in litteris directis ad eumdem magistrum appellatione remota procedas. Tu denique, frater episcope, super teipso, etc.

Datum Signie, XIu Kal. Octobris, pontificatus nostri anno sexto decimo.



CXIII. PRIORI ET CONuENTUI CAMALDULENSIBUS. De reformatione monasterii de uangaditia. 


 Cum dudum ad correctionem et reformationem monasterii de uangaditia laborantes proficere non possemus, nec huiusmodi Babylon, quam studio multo curauimus, ad sanitatem ullatenus perueniret, quinimo eius computruissent adeo cicatrices ut earum fetor etiam laicos ad nauseam prouocaret, demum attendentes ferro debere uulnera resecari que fomentorum non sentiunt medicinam, uenerabili fratri nostro Nicolao Reginensi episcopo, tunc electo, et dilectis filiis priori Sancti Georgii et uenture subdiacono nostro canonico ueronensi  dedimus in mandatis ut tam E. quondam eiusdem loci abbatem, qui a regimine ipsius nostra fuerat auctoritate amotus, quam etiam monachos uniuersos per alia monasteria collocantes, uirum aliquem religiosum, bone opinionis et uite, sollicitum in spiritualibus, et in temporalibus circumspectum, monasterio preficerent antedicto, qui secum uiris prudentibus et religiosis assumptis monasterium ipsum spiritualiter et temporaliter reformaret. Qui mandatum apostolicum fideliter exsequentes, dilectum filium S. domus uestre de uerona priorem, uirum utique prouidum et honestum, ipsi monasterio prefecerunt, iniungentes eidem ut ad minus duodecim uiris idoneis de ordine uestro assumptis,  ad eiusdem reformationem intenderet sollicite ac prudenter; nobis nichilominus per suas litteras quod fecerant intimantes, ut eorum processus per approbationem nostram stabilitatem debitam sortiretur. uolentes igitur sic eiusdem monasterii reformationi ac statui prouidere quod ex hoc iuri apostolice sedis, ad quam nullo medio pertinet, minime derogetur, de fratrum nostrorum consilio ipsum priorem concedentes dicto monasterio in abbatem, liberam eiusdem monasterii correctionem et plenam tibi, fili prior, et successoribus tuis duximus committendam, ita tamen quod qui pro tempore fuerit electus ibidem, Romano pontifici presentetur, ab eo confirmationis et benedictionis gratiam recepturus; ad cuius amotionem, si quando propter excessus  suos fuerit amouendus, inconsulto Romano pontifice nullatenus procedatur.

Datum Signie, uII Kal. Octobris, pontificatus notri anno sexto decimo.

In eumdem fere modum scriptum est Reginensi episcopo, priori Sancti Georgii, et u. subdiacono nostro canonico ueronensi, uerbis competenter mutatis, usque nullatenus procedatur. Ideoque discretioni uestre per apostolica scripta mandamus quatenus monachos qui adhuc in prefato monasterio commorantur in aliis monasteriis recipi facientes, in corporalem possessionem ipsius predictum inducatis abbatem, et ad reformationem eiusdem opportunum impendentes  sibi consilium et fauorem, faciatis ei de ipsius monasterii iustitiis ab eius fidelibus et subditis plenarie responderi; contradictores, si qui fuerint, uel rebelles per censuram ecclesiasticam appellatione postposita compescendo. Quod si non omnes, etc., tu, frater episcope, etc. Tu denique, frater episcope, super teipso, etc

Datum, ut supra.



CXIu. NOBILI uIRO COMITI  GUIDONI, SPIRITUM CONSILII SANIORIS. Ut a Camaldulensium iniuriis abstineat. 

 Cum tuum in multis offenderis redemptorem, et traditam tibi potestatem ab ipso multoties contra  eum presumpseris exercere, deberes saltem in uite uespera constitutus tue delicta corrigere iuuentutis, et Domini faciem in confessione oris et satisfactione operis taliter preuenire ut in tremendi necessitate iudicii, ab ipso, qui reddet singulis secundum opera sua, posses indulgentie gratiam exspectare. Tu uero, quod dolentes referimus, necdum a uia mala cohibes pedes tuos, sed quasi proprie salutis curam ac diuini nominis timorem abieceris et amorem, contempta Dei patientia, que, quantum in ipsa est, ad penitentiam te adducit, confusionem tibi thesaurizas et iram, religiosos uiros, quorum patrocinium tibi deberes beneficiis et obsequiis comparare, ut apud Dominum allegarent precibus causam tuam, in tue fame ac salutis dispendium  affligendo. Ecce enim, sicut multorum relatione didicimus, fratres Camaldulenses, qui seculi uanitatibus abdicatis, mortificarunt cum uitiis et concupiscentiis membra sua, crucifigentes sibi mundum cum Apostolo et se mundo, multipliciter opprimens et affligens, nuper fecisti iuxta ipsorum eremum quamdam uiam, per quam non solum armatos, sed etiam histriones cum mulierculis ire facis, cum accessus terminorum suorum mulieribus ab antiquo fuerit interdictus. Nuper quoque quosdam boues ipsorum eisdem fecisti uiolenter auferri, nec eos, donec a quibusdam conuersis eorum quamdam quantitatem bladi recepisti pro illis, reddere uoluisti, his et aliis modis eorum quietem per te  ac tuos adeo inquietans ut, nisi aliter prouideatur eisdem, sui ordinis instituta nequeant obseruare. uolentes igitur et eorum tranquillitati et tue saluti pariter prouidere, nobilitatem tuam monemus, rogamus et exhortamur in Domino, in remissionem tibi peccaminum iniungentes quatenus, breuitatem considerans uite tue, que cum iam senilem peruenerit ad etatem, omne autem quod antiquatur et senescit prope interitum esse constet, procul dubio longa esse non potest, recogites in amaritudine annos tuos, et attendens quod ex uniuersis que habere uideris sola tua opera te sequentur, que si bona fuerint, ad eterna gaudia te perducent; si  uero mala, perpetuam te pertrahent ad gehennam, tui tandem incipias misereri, et satisfacere studens Domino de commissis, ab ecclesiasticorum uirorum et specialiter dictorum Camaldulensium molestatione de cetero conquiescas, ne forte preoccupatus subito die mortis, penitentie spatium queras, nec ualeas inuenire. Alioquin, cum pater filium quem diligit corrigat et castiget, nos specialiter ob salutem tuam, quam sollicitudine paterna zelamur, uenerabilibus fratribus nostris archiepiscopo Pisano et episcopo Florentino et dilecto filio electo Aretino nostris damus litteris in mandatis ut tam super predicta uia quam aliis te ab eorumdem Camaldulensium uexatione cessare per censuram ecclesiasticam, appellatione remota, preuia ratione compellant.

 Datum Signie, XII Kal. Octobris, pontificatus nostri anno sexto decimo.

Illis scriptum est super hoc, uerbis competenter mutatis.



CXu. EPISCOPO ET CAPITULO CARDICENSIBUS. Confirmat quamdam compositionem. 

Cum a nobis petitur quod iustum est, usque perducatur effectum. Sane oblata nobis ex parte uestra petitio continebat quod cum causam que inter uos ex parte una et fratres domus Hierosolymitani hospitalis de Phitalea ex altera, super castro Cardicensi, casalibus et rebus aliis uertebatur, uenerabilibus  fratribus nostris Thessalonicensi et Philippensi archiepiscopis et episcopo Sidoniensi duxerimus commitendam, tandem mediante prefato archiepiscopo Philippensi, cui uicem suam supradicti coniudices sui, qui negotio interesse non poterant, commiserunt, inter uos et predictos Hospitalarios utrinque prestito iuramento amicabilis compositio interuenit, quam uos et pars altera per proprias litteras postulastis apostolico munimine roborari. Eapropter uestris iustis postulationibus grato concurrentes assensu, compositionem ipsam, sicut sine prauitate prouide facta est, et ab utraque parte sponte recepta, et iuramento firmata, ut in litteris inde confectis supradicti archiepiscopi Philippensis  sigillo munitis, quarum tenorem de uerbo ad uerbum presentibus iussimus litteris adnotari, plenius continetur, auctoritate apostolica confirmamus et presentis scripti patrocinio communimus. Tenor autem litterarum ipsarum talis existit  . »Guillelmus Dei gratia Philippensis archiepiscopus uniuersis Christi fidelibus ad quos presens scriptum aduenerit salutem in uero salutari. Cum causam inter uenerabilem fratrem nostrum Bartholomeum Cardicensem episcopum et fratres Hospitalis Sancti Ioannis Hierosolymitani uertentem nobis et uenerabilibus fratribus nostris archiepiscopo Thessalonicensi et Sidoniensi episcopo papa commisisset, et  cum ipsi tum ualetudine corporis, tum negotiorum frequentia impediti, ad hec exsequenda personaliter uenire non possent, nobis mandarunt ut dictam causam effectui mandaremus. Quod cum facturi Armiro uenissemus, de communi assensu et uoluntate utraque pars nostro sicut iudicis delegati se dedit mandato, ut quidquid super controuersia inter ipsos habita statueremus, ratum haberent et firmum. Recepta igitur ab utraque parte iuratoria cautione nostro stare mandato, auditaque simul et diligentius ueritate discussa, tam per idoneos et legitimos testes in presentia nostra iuratos quam etiam per priuilegium Constantini quondam cognati Alexii imperatoris concessum Ecclesie Cardicensi perpendimus casalia de quibus questio erat ad  eamdem Ecclesiam pertinere. Pro quo mandamus ut Ecclesia Cardicensis teneat, habeat et proprietario iure possideat casalia septem cum suis pertinentiis, scilicet Toliasiki, Iaiadinami, Toalopocori, Olongos, Icanapiza, Iconzobi, Stenes, duoque molendina integra, et tria inedificata in loco qui dicitur Suppettusu, cum fructibus exinde duobus annis perceptis. Super ducentis marchis argenti olim in compromisso statutis et nomine pene soluendis, nec non et expensis factis cum dictus episcopus Romam accessit, quas dominus papa mandauerat nobis ut dicto episcopo solui faceremus, taliter duximus statuendum. Episcopus enim antefatus et Ecclesia Cardicensis percipiant, teneant, et habeant  prouentus fori Armironensis per sex annos; ita tamen quod si dicti fratres episcopo et Ecclesie per quemlibet annum soluerint quatuor libras hyperperorum, dum idem episcopus debet tenere prouentus, sic quod simul et una uice soluant, pro residuis annis percipiant fructus fori prefati. Frumentum uero, uinum, hyperperi, et quidquid de bonis Ecclesie dicte presenti et preterito anno sepedicti fratres perceperunt, iubemus prefato episcopo reddi; sic tamen ut impresentiarum restituant quinque uegetes uini, quartam partem triginta septem modiorum frumenti et dimidii, centum quinquaginta tres modiorum hordei, cicerum quatuordecim, nucum quatuor, hinc ad Martium, tres alias residuas partes per totum mensem Augusti ad  magnum modium mensuratas exsoluant. Quia uero constitit nobis quod Hospitalarii habebant septem homines Ecclesie Cardicensis, scilicet papam Leonem, Ioannem Fot, Lauiotissam et filium eius, Parasque, Pifanum, Erinium, Nileiforum, iubemus illos a dictis fratribus episcopo restitui. Preterea omnes abbatias et papates in tenimento hospitalis constitutas et existentes, dum tamen sint infra fines episcopatus Cardicensis, precipimus reddi. Presertim enim quamdam abbatiam in Armiro que ualestinum dicitur, quam dominus papa eidem episcopo duxit concedendam, mandamus episcopum prefatum habere; et quidquid dominus papa ipsi adiudicauit episcopo uel concessit, eidem duximus auctoritate qua fungimur confirmandum.

 Litteras domini pape nobis et coniudicibus nostris transmissas, nec non et litteras imperiales domino Galterio Camerario delegatas precipimus sepedictis fratribus reddi; ita ut ipsi fratres dominum papam et imperatorem precentur quod hanc pacem et compositionem custodiant, suarumque robore muniant litterarum. Idem etiam fratres omnes barones regionis precabuntur quod hanc custodiant pacem, ut si qua partium hoc non obseruarit contra eam existerent obseruanti parti fauentes. Ut autem quod mandauimus maioris firmitatis robur assumat, magister Nicolaus tam pro episcopo quam pro se, magister Gregorius Signinus et Ioannes clericus canonici Cardicenses iurauerunt tactis sacrosanctis Euangeliis hanc pacem, compositionem, conuentionem,  seu mandatum obseruare, et contra nullo tempore uenire; et promisit episcopus ab omnibus canonicis Cardicensibus hoc iuramentum prestari. Quod similiter frater Stephanus preceptor, fratres Petrus et Oddo iurauerunt obseruare; et promisit idem Stephanus sacramentum istud a cunctis fratribus exhiberi. Nos uero ad maiorem huius rei firmitatem habendam iubemus tam sigillo nostro quam sigillo uenerabilis fratris nostri Thessalonicensis archiepiscopi, et hoc utriusque partis uoluntate, presens scriptum communiri. Omnia quidem predicta iubemus esse rata, salua utrique parti agendi potestate, si qua sunt inter ipsos agenda, exceptis iis que pagina presenti notantur. Nos Bartholomeus Cardicensis episcopus una cum capitulo eiusdem Ecclesie  huic paci uel conuentioni assentimus, ratamque et firmam semper habere promittimus; et preterea tam apostolice clementie quam imperatorie supplicamus maiestati ut hanc pacem custodire suarumque munimine litterarum roborare dignentur. Barones insuper eodem modo precamur, scilicet dominos Conum seneschallum, Gaufridum de uilla-Arduini mareschalcum, Milonem de Brabant, et omnes alios barones, quod hanc custodiant pacem, suoque roborent sigillo, et parti obseruanti hanc pacem fauentes contra non obseruantem existant. Nos frater Stephanus preceptor domus de Phitalea et aliarum domorum hospitalis Sancti Ioannis Hierosolymitani in Romania, una cum  fratribus nostris huic paci uel conuentioni assentimus, ratamque et firmam semper habere promittimus; et preterea tam apostolice clementie quam imperatorie supplicamus maiestati quod hanc pacem custodire et suarum munimine litterarum roborare dignentur. Barones insuper eodem modo precamur, scilicet dominos Conum seneschalcum, Gaufridum de uilla-Harduini mareschalcum, Milonem de Brabant, et omnes alios barones, quod hanc custodiant pacem, suoque roborent sigillo, et parti obseruanti hanc pacem fauentes contra non obseruantem existant. Datum et recitatum apud Armiro in presentia domini Gualterii camerarii, Nicolai Rugulusu, Theobaldi, Yuonis, Thome, et multorum aliorum, anno Domini millesimo ducentesimo  duodecimo, anno Xu pontificatus domini Innocentii pape III mense Decembri, die undecima.« Nulli ergo omnino hominum liceat hanc paginam nostre confirmationis infringere uel ei ausu temerario contraire. Si quis autem, etc., usque incursurum.

Datum Signie, u Kal. Octobr., pontificatus nostri anno sexto decimo.



CXuI. EPISCOPO NARNIENSI. Eiusdem fere argumenti cum epistola 94. 

Cum excommunicatorum communio sit aliis interdicta, ipsi officia publica exercere non debent. Quocirca fraternitati tue per apostolica scripta mandamus  quatenus, constitutiones et sententias Narniensium iudicum, quos sententia excommunicationis inuoluit, tam promulgatas quam promulgandas in posterum auctoritate nostra decernas irritas et inanes. Prohibemus etiam ne quis extraneus in elusionem mandati nostri apud Narniam officium iudicis exercere presumat. Porro quia fraus et dolus cuiquam patrocinari non debet, constitutiones et sententias talium inanes et irritas decerni mandamus. Tu denique, frater episcope, super teipso, etc.

Datum Signie, uI Non. Octobris, pontificatus nostri anno decimo sexto.



CXuII. PATRIARCHAE GRADENSI. Commendat marchionem Estensem. 


 Credebamus hactenus quod Paduani ciues nobis et apostolice sedi desiderarent reuerentiam maiorem impendere quam exhibere probentur, cum, sicut accepimus, dilectum filium nobilem uirum marchionem Estensem nobis et Ecclesie Romane deuotum contra iustitiam uehementer impugnent: cuius pater et ipse pro Ecclesie defensione se laboribus et periculis multis exponere minime dubitarunt. Porro si Paduani predicti aliquid contra prefatum marchionem habebant, poterant saltem in hoc apostolice sedi deferre quod illud in nostram notitiam deduxissent, ut nos eis satisfieri faceremus,  antequam contra eum, quem pro certo sciebant nos, quasi specialiter nostrum, charum et acceptum  habere, cum Ecilino et aliis et excommunicatis procederint nobis penitus inconsultis et quasi omnino contemptis. Quocirca fraternitati uestre per apostolica scripta mandamus quatenus Paduanos eosdem ut a memorati marchionis impugnatione desistant diligenter moneas et inducas, eis ex parte nostra firmiter repromittens quod nos ipsis faciemus satisfactionem impendi, cum nobis ostenderint se contra eum aliquam iustam causam habere. Alioquin, ne marchionem ipsum pro derelicto uideamur habere, qui post Deum non habet alium ad quem pro iustitia consequenda in hac tempestate recurrat, tu cognita ueritate Paduanos predictos ab iniusta ipsius impugnatione per censuram ecclesiasticam appellatione remota compescas.

 Datum Signie, uI Non. Octob., pontificatus nostri anno sexto decimo.



CXuIII. ARCHIEPISCOPO LUNDENSI  APOSTOLICAE SEDIS LEGATO. Respondet ad eius consulta. 

 Quia circa minima et maxima frequenter humanus deficit intellectus, prudentis est querere ubi scrupulus dubitationis occurrit. Sane  postuslati per sedem apostolicam edoceri si presbyteri successiue duas  concubinas habentes, bigami censeantur, ut cum eis, tanquam cum irregularibus, quoad exsecutionem sui officii nequeas dispensare, et si presbyterorum filii sint indifferenter  ad sacros ordines promouendi, et utrum sacerdotes Suetie in publicis debeas tolerare coniugiis, qui super hoc se asserunt cuiusdam summi pontificis priuilegio communitos. Ad que sic duximus respondendum, quod cum sacerdotes predicti, siue uno siue diuersis temporibus, plures habuerint concubinas, irregularitatem non incurrerint bigamie, cum eis, tanquam simplici fornicatione notatis, quoad exsecutionem sacerdotalis officii poteris dispensare, si uiuere curauerint continenter  . De presbyterorum uero filiis tam ex decreto Urbani pape secundi quam ex concilio colligitur Pictauensi quod ad sacros non sunt ordines promouendi, nisi aut in cenobiis aut in canonica regulari religiose fuerint conuersati  . De presbyteris autem Suetie non  possumus dare responsum, nisi uiderimus priuilegium  quod pretendunt  . Quesiuisti  preterea utrum in canonem incidant laici sententie promulgate qui sacerdotes aut alios clericos in manifesto furto comprehensos contrectauerint uiolenter, si citra uiolentiam nequeant comprehendi, et si clericus, quem uehementer presumis esse falsarium  , ad tuam presentiam citatus legitime uenire contemnens, citra excommunicationis sententiam ad iudicium per uiolentiam trahi possit. Ad hec taliter respondemus, quod in neutro casuum predictorum sententia excommunicationis incurritur, dummodo mandatum interueniat prelatorum, quorum tales clerici sunt iurisdictioni subiecti, cum hoc non ipsi laici, sed illi potius quorum auctoritate id faciunt facere uideantur, nec  amplius laicorum uiolentia extendatur quam defensio seu rebellio exegerit clericorum  . Subsequenter  etiam quesiuisti utrum monachi Omnium Sanctorum priuilegium bone memorie E. predecessoris tui super episcopalibus decimis retinendis indultum, extendere ualeant ad possessiones postmodum acquisitas et in posterum acquirendas. Super quo tale damus tue fraternitati responsum, quod si decimarum illarum remissio facta exstitit secundum canonicas sanctiones, predecessor tuus indefinite decimas episcopales monasterio remittendo, cum nichil exceperit, et poterat excepisse, ac in beneficiis plenissima sit interpretatio adhibenda, nec debeat una eademque substantia diuerso iure censeri, intellexisse uidetur non solum de decimis  possessionum illius temporis, sed futuri. Sane  quia contingit interdum quod nullo accusatore publice comparente qui matrimonium impetat iam contractum, ad te priuata quorumdam assertio defert consanguinitatis uel affinitatis impedimentum, an sub silentio preterire, an ad denominationem iumentalium, ut tuis uerbis utamur, procedere debeas, quesiuisti. Ad hoc sic breuiter respondemus, quod si persone graues  , quibus fides sit merito adhibenda, tue fraternitati denuntient quod ii qui matrimonio sunt coniuncti se propinquitate contingant, etiamsi nullus manifestus appareat accusator, ex tuo procedere potes officio, ut ueritate sollicite inquisita, quod postulauerit iuris ordo  decernas, maxime si ex tali copula scandalum   sit subortum  . Porro  de nobili uiro N. pro cuius dispensatione, indulgentia scilicet remanendi cum ea que ipsum quinto gradu consanguinitatis contingit, a sede apostolica obtinenda, falsa nobis causa fuerat allegata, proles uidelicet, cum tamen ante dispensationem obtentam unica filia, quam habebat, uiam fuerit uniuerse carnis ingressa, prout tua consultatio continebat, dissimulare poteris ut remaneat in copula sic contracta, cum ex separatione, sicut asseris, graue uideas scandalum imminere  . Tu denique, frater archiepiscope, super teipso.

Datum Signie, u Non. Octobris, pontificatus nostri anno sexto decimo.



CXIX. ABBATI, PRIORI, ET CUSTODI SANCTI NICOLAI RIGENSIS DIeCESIS. Ut cause sibi commisse diligenter intendant. 


 Cum olim dilecti filii magister et fratres militie Christi de Liuonia transmissa nobis conquestione monstrassent quod uenerabilis frater noster episcopus et prepositus Rigenses in insula que Holme dicitur ecclesiam construi non permitterent populo sue partis, nec ad eam presentare plebanum, ac dictus episcopus in ciuitate Rigensi ecclesias, decimas, aduocatiam, monetam, piscationes, et ipsius ciuitatis tertiam partem eos non sineret, prout ad ipsos pertinet, possidere, contra compositionem inter episcopum et fratres predictos nobis  mediantibus initam ueniendo, eisdem episcopo et preposito per apostolica scripta mandauimus ut supradicta, iuxta quod in authentico de prefata compositione confecto plenius continetur, possidere permitterint fratres ipsos libere ac quiete, nullam eis de cetero super illis inferentes molestiam indebitam et grauamen, ac idem episcopus in procurationibus quas ab ipsis et eorum Ecclesiis debet recipere annuatim sic se modeste haberet quod non grauaret eosdem, cum adhuc illorum et Ecclesiarum ipsarum sint tenues facultates. uobisque nichilominus dedimus in mandatis ut si memorati episcopus et prepositus mandatum apostolicum negligerent adimplere, uos eos a predictorum fratrum super iis molestatione indebita per censuram ecclesiasticam  appellatione remota compescere curaretis.  Sed miramur quod, sicut accepimus, cum episcopus et prepositus sepedicti ab eorumdem fratrum iniuriis non reuocauerint manus suas, eoque fortius persequantur eosdem quo difficilius possunt habere recursum ad sedem apostolicam tuam remoti, uos mandatum nostrum exsequi non curastis, ex absentia unius uestrum occasione dilationis assumpta, satis siquidem friuola et inani, cum in litteris pro eisdem fratribus ad uos missis contineretur expresse quod si non omnes iis exsequendis interesse possetis, duo uestrum ea exsequi procurarint, et sic fratres predicti ob more dispendium ad sedem apostolicam appellarunt. Nolentes igitur eorumdem fratrum differri iustitiam, per iterata uobis scripta districte precipiendo mandamus  quatenus in predicto negotio secundum tenorem precedentium litterarum omni occasione et appellatione cessantibus procedatis, memoratum episcopum ad predicte compositionis obseruantiam per suspensionem pontificalis officii et etiam, si opus fuerit, excommunicationis sententiam compellentes. Tu denique, fili abbas, super teipso, etc.

Datum Signie, uI Idus Octobris, pontificatus nostri anno sexto decimo.



CXX. ARCHIEPISCOPO, DECANO, ET PRAEPOSITO LUNDENSIBUS. De institutione noui episcopatus in Liuonia.  

Cum eo faciente qui uenit saluum facere quod  perierat et Ecclesiam suam noua semper prole fecundat, Sackela et Hugenhusen de nouo receperint uerbum Dei, et per illius misericordiam qui ueste nostre humilitatis indutus, dignatus est peregrinari pro subditis, ut eos superne patrie ciues et eterne beatitudinis faceret coheredes, Dei Euangelium quasi semen cadens in terram bonam per partes illas sit longe lateque diffusum, nec huic nouelle plantationi diligentis agricole cura desit, nostro fuit apostolatui supplicatum ut et locis per episcopalis dignitatis insignia et populis per circumspecti prelati sollicitudinem faceremus sine more dispendio prouideri. Ne igitur gregi Dominico desit cura pastoris, cum adhuc lupus rapax circumeat querens  quem deuoret, paratus eo fortius ad rapinam quo recentius perdidit quod diu tenuerat occupatum, discretioni uestre per apostolica scripta mandamus quatenus inquisita et cognita ueritate, si qualitas locorum poposcerit, ac facultates sufficiant, et expedire uideritis, episcopatum auctoritate nostra constituatis ibidem, et uocatis qui fuerint euocandi, per electionem canonicam faciatis loco et populo prouideri de persona idonea in pastorem, et iura que debent ad episcopum et Ecclesiam pertinere assignari eis integre ac quiete. Quod non si omnes, etc., tu, frater archiepiscope, etc. Tu denique, frater archiepiscope, super teipso, etc.

 Datum Signie, u Idus Octobris, pontificatus nostri anno sexto decimo.



CXXI. ABBATI, PRIORI, ET CELLARIO DE MONTE SANCTI NICOLAI RIGENSIS DIeCESIS. Ut protegant neophytos. 

Cum pastores Ecclesie oues per deuium infidelitatis errantes ad ouile Dominicum, non solum predicationis officio, sed etiam beneficiorum gratia, debeant inuitare, graue gerimus et indignum quod, sicut accepimus, uenerabilis frater noster Rigensis episcopus quosdam neophytos, uix adhuc plene in sancte fidei eruditione plantatos, in iniuriam fratrum militie Christi exheredat in Riga, et alias indebita  molestatione fatigat  . Unde contingit quod respicientes retro qui ad aratrum iam manum posuerant, Christi iugum abiiciunt, relabentes in pristine gentilitatis errorem, cum in iam Christianos ea presumat memoratus episcopus que in gentiles nullatenus attentaret. uolentes igitur predictos neophytos debita quiete gaudere, discretioni uestre per apostolica scripta mandamus quatenus supradictum episcopum ab ipsorum iniuriis districtione qua conuenit, sublato appellationis obstaculo, compescatis. Quod si non omnes, etc., duo uestrum, etc. Tu denique, fili abbas, super teipso, etc.

Datum Signie, u Idus Octobris, pontificatus nostri anno sexto decimo.



CXXII. ABBATI DE GOTHLANDA, ET DE NORTHLANDA, ET DE SUTHERLANDA PRAEPOSITIS LUNDENSIS DIeCESIS. Dantur conseruatores fratribus militie Christi. 


Quoniam nimis dispendiosum est et graue dilectis filiis fratribus militie Christi de Liuonia, cum sint in remotis partibus constituti, pro singulis querelis apostolicam sedem adire, cum frequenter a multis tam clericis quam laicis grauibus sint iniuriis lacessiti, ad supplicationem eorum super hoc eis duximus prouidendum. Quocirca discretioni uestre per apostolica scripta precipiendo mandamus quatenus, cum a dictis fratribus fueritis requisiti,  malefactores eorum in Bremensi prouincia constitutos, ut eis ablata restituant, et de damnis et iniuriis irrogatis satisfaciant competenter, uel in aliquos compromittant qui appellatione remota, iustitia mediante, procedant, per censuram ecclesiasticam, sublato appellationis diffugio, compellatis  . Quia uero uenerabilis frater noster Rigensis episcopus eos, sicut accepimus, in multis opprimere consueuit, uolumus ut cum uobis constiterit memoratum episcopum malitiose uexare fratres eosdem, eum ipsis in expensis legitimis condemnetis. Quod si non omnes, etc., duo uestrum, etc. Tu denique, fili abbas, super teipso, etc.

 Datum Signie, u Idus Octob., pontificatus nostri anno XuI.



CXXIII. MAGISTRO ET FRATRIBUS MILITIAE CHRISTI IN LIuONIA CONSTITUTIS. Confirmat eis possessiones. 

Cum a nobis petitur, etc., usque assensu, Saccale ac Hugenhusen Gutlandie adiacentes et omnia bona que obtinetis in Gutlandia, sicut ea omnia iuste ac pacifice possidetis, saluo iure quod debet ad episcopum et Ecclesiam pertinere, uobis et per uos ordini uestro auctoritate apostolica confirmamus et presentis scripti patrocinio communimus. Nulli ergo, etc., confirmationis, etc., usque incursurum.

 Datum Signie, u Idus Octob., pontificatus nostri anno decimo sexto.



CXXIu. UNIuERSIS CHRISTI FIDELIBUS PER SAXONIAM CONSTITUTIS. Quod subueniant episcopo Estiensi predicanti fidem. 

 Quoniam iuxta sententiam Sapientis ab adolescentia prona est uita hominis ad peccandum et diuersis inquinamentis obnoxia uitiorum, multa ei caritatis opera proponuntur, ut ibi multiplicentur remedia ubi morborum diuersitas inualescit. Sane ad uestram domum credimus notitiam peruenisse quod Dominus noster, qui neminem uult perire, sed omnes ad agnitionem pertingere ueritatis, calceamentum  suum in Liuoniam miseratus extendit, ad partes illas nouos apostolos dirigendo, per quos populus, qui usque nunc ambulabat in tenebris cerneret lucem magnam ortam ambulantibus in medio umbre mortis. Inter ceteros autem per quos in gentibus illis reuelauit Dominus brachium sanctum suum, ut uiderent salutare Domini Dei sui, uenerabilis frater noster Estiensis episcopus plurimum laborasse dignoscitur, et, diuina cooperante gratia, profecisse: qui quanquam sibi liceat eorum carnalia metere quibus spiritualia seminat, cum os bouis alligari non debeat triturantis, et Dominus iis qui annuntiant Euangelium de Euangelio uiuere ordinarit; quia tamen, cum sit neophytorum episcopus,  hac uti metuit potestate, ne quod offendiculum de Euangelio Christi, eumdem sine baculo atque pera portantem coram regibus et gentibus nomen Dei uniuersitati uestre duximus propensius commendandum, caritatem uestram monentes et obsecrantes in Domino, atque in remissionem uobis peccaminum iniungentes, quatenus ipsum tanquam Iesu Christi legatum recipiatis benigne ac sincera tractatis in Domino caritate, suam et coadiutorum eius in Euangelio ex abundantia uestra in hoc presenti tempore supplentes inopia, ut et illorum abundantia uestra sit supplementum inopie in futuro.

 Datum Laterani, III Kal. Nouemb., pontificatus nostrii anno sexto decimo.



CXXu. EPISCOPO MONASTERIENSI. Recipitur sub protectione sedis apostolice. 

 Ab eo qui neminem uult perire, sed ut omnes ad agnitionem perueniant ueritatis, tibi esse audiuimus et credimus inspiratum ut uenerabili fratri nostro Estiensi episcopo, qui sicut seruus fidelis et prudens, in Domini uinea fideliter operatur, cooperator accedens, cum eo portare proposueris coram gentibus et regibus nomen Dei et dare salutis scientiam plebi sue. Nos igitur tuum pium propositum dignis in Domino laudibus commendantes, fraternitatem  tuam monemus attentius et hortamur quatenus accensus zelo fidei Christiane, ac sperans quod qui affectum tibi dedit, adiiciet et effectum, euangeliste aggrediaris opus et officium confidenter, ut cum illis qui euntes ibant et flebant mittentes semina sua, exsultationis manipulos ualeas reportare. Ut autem predicationis officium ualeas liberius exercere, statuimus ut, te huiusmodi pietatis operi mancipato, Ecclesia et persona tua cum omnibus bonis suis suo apostolice sedis protectione consistant. Tu denique, frater episcope, super teipso, etc.

Datum Laterani, III Kal. Nouemb., pontificatus nostri anno sexto decimo.

In eumdem modum scriptum est episcopo uerdensi.  In eumdem modum scriptum est episcopo Paderburnensi.



CXXuI. ABBATIBUS, ARCHIDIACONIS, DECANIS, PRIORIBUS, ET ALIIS ECCLESIARUM PRAELATIS PER SAXONIAM CONSTITUTIS. Eis commendat episcopum Estiensem. 

 Ad uestram iamdudum notitiam credimus peruenisse quod Dominus noster, qui neminem uult perire, sed ut omnes ad agnitionem perueniant ueritatis, ad partes Liuonie calceamentum suum miseratus extendit, et nonnullos gentilitatis tenebris obuolutos, ab eis ostensa sibi luce magna, que ipse est misericorditer liberauit. Cum autem uenerabilis  frater noster Estiensis episcopus, qui predicando in iam dictis partibus uerbum Dei multum laborauit in Euangelio et diuina gratia cooperante profecit, animo indefesso desideret portare coram gentibus et regibus uerbum Dei, et ad messem, que multa est, sufficere operarii pauci non possint, uniuersitatem uestram monemus in Domino, apostolica uobis scripta mandates quatenus cum idem episcopus aliquos de fratribus uestris ad huiusmodi ministerium utiles et idoneos a uobis duxerit exigendos, sibi duos aut saltem unum de uestris collegiis singuli concedatis, ut cooperantibus ipsis, currat uelociter sermo eius qui emittit eloquium suum  terre. uos denique, filii abbates, super uobis ipsis.

Datum Laterani, III Kal. Nouemb., pontificatus nostri anno sexto decimo.



CXXuII. EPISCOPO ESTIENSI. Confirmat eius ordinationem. 

 Commissi nobis officii sollicitudo deposcit ut iis que ad diuini cultus ampliationem pertinere noscuntur fauorem studeamus beneuolum impartiri. Cum ergo uenerabiles fratres nostri Padeburnensis, uerdensis, Raskeburgensis et Rigensis episcopi te in episcopum Estiensis prouincie duxerint ordinandum, sicut ex litteris accepimus eorumdem, nos quod super hoc ab ipsis prouide atque canonice  factum est ratum habentes et gratum, presentium tibi auctoritate concedimus ut in ea libere officium exerceas pastorale.

Datum Laterani, II Kal. Nouembr., pontificatus nostri anno sexto decimo.



CXXuIII. DILECTIS FILIIS MILITIBUS CHRISTI IN LIuONIA. Eis commendat eumdem episcopum. 

 Etsi cunctis fidelibus cor unum in Domino et anima debeat esse una, specialiter tamen ii qui secularibus desideriis abnegatis in medio nationis habitant infidelis, putantes necessarium in carne manere solummodo propter fratres, seruare debent  spiritus unitatem; ut se tanquam Dei ministros irreprehensibiles omnibus exhibentes, ac lucentes sicut luminaria inter eos, ipsos ad emulationem fidei ualeant prouocare. Noueritis autem ad nostram audientiam peruenisse quod, cum uenerabiles fratres nostri Padeburnensis, uerdensis et Raskeburgensis episcopi T. quondam montis Sancti Nicolai abbatem, qui calceatus pedes in preparationem Euangelii pacis, infidelium multitudinem ad fidem, Domino cooperante, conuertit, in episcopum Estiensis prouincie, que per Dei gratiam iam pro magna parte conuersa est, auctoritate nostra duxerint ordinandum, uos eidem in Euangelio laboranti non solum uestrum denegatis auxilium, sed etiam impedimenta paratis, nisi uobis certam concedat in eadem prouincia portionem,  non tam solliciti propagare nomen fidei Christiane quam coniungere domum ad domum et agrum agro usque ad loci terminum copulare, quasi soli habitare in terre medio debeatis. Preterea cum quosdam receperitis obsides ipsi episcopo presentandos, ipsos sibi presentare postmodum renuistis, temporale lucrum ex eorum retentione captantes, qui lucra huiusmodi detrimenta deberetis credere propter Christum. Denique Christi Euangelio prebere offendiculum non timetis, dummodo uestras possitis possessiones et redditus ampliare. Ne igitur qui Christi milites appellamini, militare probemini contra Christum, uniuersitatem uestram monemus attentius et hortamur,  per apostolica uobis scripta precipiendo mandantes quatenus attendentes quod non est regnum Dei possessiones et uille, sed pax atque iustitia et gaudium in Spiritu sancto, exstincto prorsus cupiditatis ardore, prefato episcopo et aliis baiulis uerbi Dei pro uiribus impendatis consilium et auxilium opportunum, ab eorum impedimento sic penitus abstinentes quod de uobis ad aures nostras clamores huiusmodi de cetero non ascendant; ne, si secus duxeritis faciendum, concessis uobis a sede apostolica priuilegiis, ex quibus assumere dicimini audaciam excedendi, uos reddatis indignos, et a gratia quam hactenus uobis exhibere curauimus excidatis.

Datum Laterani, II Kal. Nouemb., pontificatus nostri anno sexto decimo.



CXXIX. EPISCOPO ESTIENSI. Eximitur a iurisdictione metropolitani. 


 Cum in memoria hominum non existat quod Estiensis prouincia cuiquam fuerit metropolitico iure subiecta, presentium tibi auctoritate mandamus ne cuiquam tanquam metropolitano respondeas absque mandato sedis apostolice speciali. Tu denique, frater episcope, super teipso, etc.

Datum Laterani, Iu Non. Nouemb., pontificatus nostri anno XuI.



CXXX. IOANNI ILLUSTRI ANGLORUM REGI. Eiusdem argumenti cum epistola 78. 


Sicut in arca federis Domini cum tabulis Testamenti uirga continebatur et manna, sic in pectore summi pontificis cum scientia legis diuine rigor districtionis et fauor dulcedinis continetur. Unde semper hanc consueuit moderantiam obseruare ut uerbera patris et ubera matris habens, sic in rebelles et induratos seueritatem exerceat quod benignitatem exhibeat erga humiles et correctos, eius exemplo qui uinum superinfudit et oleum uulneribus sauciati. Gaudemus autem in Domino et in potentia uirtutis ipsius quod adeo tibi nostra medicamina profecerunt ut tua per illa sanasse uulnera uideamur, et qui medico fuisti molestus cum asperitatem  medicaminis sentiebas, iam gratus existis ex quo percepisti gratiam sanitatis. Plane gratus, quia ut perfecte satisfaceres de commissis, te ipsum et tua Deo et Ecclesie obtulisti. Et ecce, qui te iam quasi deiecerat, subito te erexit, humiliando sublimem, et humilem sublimando: quinetiam adeo te firmauit, super illam petram stabiliens pedes tuos de qua ipsa ueritas inquit ad Petrum: Tu es Petrus, et super hanc petram edificabo Ecclesiam meam * et porte inferi non preualebunt aduersus eam , quod si non retraxeris pedes ab illa, nullum oportebit te casum aliquatenus formidare. uenientes igitur ad apostolicam sedem uenerabilem fratrem nostrum  Ioannem Norwicensem episcopum, et dilectos filios H. abbatem Belliloci et fratrem A. Martel, et nobiles uiros H. de Boua et P. de Maulay nuntios tuos paterna benignitate suscepimus, et petitiones tuas per ipsos nobis prudenter expositas, quantum cum honestate potuimus, curauimus exaudire, firmum gerentes inuito propositum ea semper efficere que ad tuum commodum et honorem debeant peruenire; cum pro certo speremus quod et tu in deuotione ac obedientia sacrosancte Romane Ecclesie matris tue non solum persistere sed et proficere pura intentione studebis: quod utique tibi et spiritualiter et temporaliter ad magnum proficiet incrementum. Serenitatem itaque regiam rogamus attentius et monemus quatenus sanctam Ecclesiam sponsam Christi  semper in regno tuo studeas honorare, faciens eam debita libertate gaudere, ut uere specialis Ecclesie filius comproberis, quia tunc tibi regalis dignitas integra conseruabitur cum ecclesiasticam libertatem integram conseruabis; diligenter attendens quod principes illi pene penitus defecerunt qui ecclesiasticam presumpserunt infringere libertatem, ii uero semper de bono profecerunt in melius qui iura studuerunt ecclesiastica confouere. Illum autem tue regali prudentie consulimus ad cautelam, ut cum archiepiscopis et episcopis regni tui contentiose non agas, maxime super negotiis spiritualibus et ecclesiastico iure; cum ad nos possis habere recursum, per quos multa poteris honeste perficere  que honeste non potes efficere per te ipsum; pro certo confidens quod nos petitiones et preces tuas, quantum honestas permiserit, intendimus efficaciter exaudire. Quid denique predictis nuntiis responderimus super tua non excommunicanda persona neque tua interdicenda capella nisi de mandato sedis apostolice speciali, aliisque nonnullis de quibus cum eis studiose contulimus, ipsi, tanquam uiri prouidi et fideles, tue poterunt excellentie uiua uoce referre, quos merito sue probitatis et fidei tibi reddidimus commendatos.

Datum Laterani, II Non. Nouembris, pontificatus nostri anno sexto decimo.



CXXXI. IOANNI ILLUSTRI ANGLORUM REGI, EIUSQUE DE SUA UXORE LIBERIS HAEREDIBUS IN PERPETUUM. Eiusdem argumenti cum epistola 79. 


Rex regum et Dominus dominantium iehsu Christus, sacerdos in eternum secundum ordinem Melchisedech, ita regnum et sacerdotium in Ecclesia stabiliuit ut sacerdotale sit regnum et sacerdotium sit regale, sicut in Epistola Petrus et Moyses in lege testantur, unum preficiens uniuersis, quem suum in terris uicarium ordinauit; ut sicut ei flectitur omne genu celestium, terrestrium, et etiam infernorum, ita illi omnes obediant et intendant, ut sit unum ouile et unus pastor. Hunc itaque reges seculi  propter Deum adeo uenerantur ut non reputent se rite regnare nisi studeant ei deuote seruire. Quod tu, fili carissime, prudenter attendens, illo misericorditer inspirante in cuius manu sunt corda regum, et quo uoluerit uertit illa, teipsum et regna tua etiam temporaliter ei subiicere decreuisti cui noueras spiritualiter esse subiecta; ut in unam uicarii Christi personam, quasi corpus et anima, regnum et sacerdotium uniantur ad magnum utriusque commodum et augmentum. Ille utique hoc dignatus est operari qui cum sit alpha et omega, finem retulit ad principium, et principium protraxit ad finem; ut ille prouincie que olim sacrosanctam Romanam Ecclesiam propriam in spiritualibus habuere magistram, nunc etiam in temporalibus  dominam habeant specialem. Tu quippe, quem Deus ad hoc idoneum ministrum elegit, tam te quam etiam regna tua, Anglie uidelicet et Hibernie, cum omni iure ac pertinentiis suis deuota et spontanea uoluntate ac communi consilio baronum tuorum Deo et sanctis apostolis eius Petro et Paulo sancteque Romane Ecclesie nobisque ac successoribus nostris in ius et proprietatem sub annuo mille marcharum censu offerens concessisti, sicut in tuo continetur authentico scripto  , cuius de uebo ad uerbum talis tenor existit: Ioannes Dei gratia rex Anglie, dominus Hibernie, dux Northmanie et Aquitanie, comes Andegauie, omnibus Christi fidelibus presentem chartam inspecturis salutem.  Uniuersitati uestre per hanc chartam  nostram sigillo nostro munitam uolumus esse notum, quia cum Deum et matrem nostram sanctam Ecclesiam offenderimus in multis, etc., ut supra epist. 77. Nos autem oblationem et concessionem huiusmodi pie ac prouide factas gratas et ratas habentes, personam tuam et personas heredum tuorum cum predictis regnis et pertinentiis eorumdem et omnibus bonis aliis rationabiliter nunc possessis et in posterum possidendis sub beati Petri et nostra protectione suscipimus, tibi et ipsis secundum prescriptam formam de communi consilio fratrum nostrorum supradicta regna concedentes in feudum et presenti priuilegio confirmantes; ita quod quilibet heredum tuorum, cum regni coronam acceperit feudum huiusmodi  summo pontifici et Romane Ecclesie publice recognoscat, et eis fidelitatis exhibeat iuramentum. Nulli ergo omnino hominum liceat hanc paginam nostre concessionis et confirmationis infringere uel ei usu temerario contraire. Si quis autem, etc., usque incursurum.

Datum Laterani, per manum Rainaldi acolythi et capellani domini Innocentii III pape, II Non. Nouembris, indictione secunda, Incarnationis Dominice anno millesimo ducentesimo decimo tertio, pontificatus uero eiusdem domini Innocentii anno sexto decimo.



CXXXII. DUBLINENSI ARCHIEPISCOPO ET NORWICENSI ET WINTONIENSI EPISCOPIS, ET NOBILIBUS uIRIS GUILLELMO SARESBERIENSI, G. FILIO PETRI ESSEXIAE, R. BOLONIAE, R. CESTRIAE, W. uUARANNIAE, W. MARESCALLO PAMBROCIAE, R. LI BIGOT NORFOLCIAE, W. ARUNDELLI, GUILLELMO DE FERR. ET SACRO WINTONIAE COMITIBUS, ET R. FILIO ROGERI; W. BRIGERTE, R. DE ROS, G. FILIO RAUFREDI, R. DE MORTUOMARI, P. FILIO HEBERTI, ET W. DE ALBINIACO. De eadem re. 


In forma concordie qua cum multa deliberatione prouidimus pro reformanda pace inter carissimum in Christo filium nostrum Ioannem Anglorum regem  illustrem et Ecclesiam Anglicanam hoc inter cetera continetur expressum, quod idem rex ueram pacem et plenam securitatem prestabit uenerabilibus uiris Stephano Cantuariensi archiepiscopo, Willelmo Londoniensi, Eustachio Eliensi, Aegidio Herefordensi, Iocelino Bathoniensi et Huberto Lincolniensi episcopis, priori quoque ac monachis Cantuariensibus et Roberto filio Walteri, ac Eustachio de uesci, nec non ceteris clericis ac laicis hoc negotium contingentibus, prestando simul coram legato uel delegato nostro publice iuramentum quod ipsos cum suis nec ledet nec ledi faciet uel permittet in personis uel rebus, eisque omnem indignationem dimittet, et in gratiam suam eosdem recipiet ac bona fide tenebit, quodque prefatos archiepiscopum et episcopos non  impediet nec faciet aut permittet aliquatenus impediri quominus ipsi libere suum exsequantur officium et plena sue iuridictionis auctoritate, prout debent utantur, et super iis tam nobis quam ipsi archiepiscopo et singulis episcopis suas patentes litteras exhibebit, faciens ab episcopis et comitibus ac baronibus suis, quot et quos prefati archiepiscopus et episcopi postulauerint, iuramenta et eorum patentes litteras exhiberi quod ipsi bona fide studebunt ut hec pax et securitas firmiter obseruetur, et si forte , idem rex per seipsum uel alios contrauenerit, ipsi pro Ecclesia contra uiolatores securitatis et pacis mandatis apostolicis inherebunt, ac dictus rex perpetuo custodiam  uacantium Ecclesiarum amittat. Sane intelleximus uos pro prescripta securitate ac pace iurasse uestrasque patentes litteras tradidisse. Unde per apostolica uobis scripta mandamus quatenus ad consummandam et conseruandam formam eiusdem securitatis et pacis diligens studium impendatis et operam efficacem. Ne quis autem ex huius uinculo cautionis occasionem assumat contra prefatum regem aliquam turbationis materiam suscitandi, cum per eam sic illis ad necessariam securitatem et pacem uelimus esse prouisum quod isti ad grauamen indebitum uel incommodum non redundet, presentium uobis auctoritate precipimus quatenus, si quid forsan emerserit quod contra prescriptam securitatem et pacem facere proponatur,  non ante cuiusquam instinctu aduersus eumdem regem aliquatenus moueamini quam consulto Romano pontifice ipsius recipiatis cum responso mandatum qui omnia consueuit equo libramine moderari, cum hoc ipsum in predicta forma contineatur expressum, quod uos pro Ecclesia contra uiolatores securitatis et pacis debetis mandatis apostolicis inherere.

Datum Laterani, II Kal. Nouemb., pontificatus nostri anno sexto decimo.



CXXXIII. NICOLAO TUSCULANO EPISCOPO APOSTOLICAE SEDIS LEGATO. De absolutione regis Angl. 

Cum de carissimo in Christo filio nostro Ioanne  illustri Anglorum rege ac eius regno, quod ad Romanam Ecclesiam ex eius dono iure pertinet speciali, oporteat nos curam et sollicitudinem gerere diligentem, fraternitati tue per apostolica scripta mandamus quatenus, postquam relaxatum fuerit interdictum, uenerabilibus fratribus nostris Stephano Cantuariensi archiepiscopo, S. R. E. cardinali et cepiscopis eius ex parte nostra districte precipias quatenus omnes litteras, tam priores quam posteriores, impetratas a nobis contra eumdem regem si formam pacis non duceret admittendam, illasque presertim que sic incipiunt: Exspectantes hactenus exspectauimus, per regnum Francie, Angliam, Scotiam et Hiberniam ad archiepiscopos et episcopos, nec non Leodiensem et Traiectensem pontifices destinandas,  tibi sine diminutione aliqua representent, easque protinus facias minutatim incidi uel igne comburi, ne contra eum ipsarum occasione quidquam sinistri ualeat attentari; ipsos ad hoc, si necesse fuerit, districtione qua conuenit compellendo.

Datum Laterani, II Kalend. Nouemb., pontificatus nostri anno sexto decimo.



CXXXIu. EIDEM. De eadem re. 

Fraternitati tue presentium auctoritate mandamus quatenus postquam interdictum Anglie fuerit  relaxatum, omnes coniurationes et factiones, si que occasione discordie inter regnum et sacerdotium facte sunt, denunties auctoritate nostra irritas et inanes, cum causa cessante, cessare debeat et effectus.

Datum Laterani, II Kal. Nouemb. pontificatus nostri anno sexto decimo.



CXXXu. ARCHIEPISCOPO ET EPISCOPIS ET NOBILIBUS uIRIS BARONIBUS, MILITIBUS, NEC NON ET UNIuERSIS POPULIS PER ANGLIAM ET WALLIAM CONSTITUTIS. Super eodem. 

Cum per ipsius gratiam qui discordantes parietes in se angulari lapide copulauit, uera pax et plena  concordia sit inter regnum et sacerdotium in Anglia reformata, nos, qui tenemur curam et sollicitudinem gerere specialem de carissimo in Christo nostro Ioanne illustri Anglorum ac eius regno, quod ad Romanam Ecclesiam per donum ipsius speciali iure noscitur pertinere, sibi et heredibus suis prouidere uolentes per apostolica uobis scripta mandamus atque precipimus quatenus in fidelitate ipsius regis ac heredum suorum prompto animo et corde siucero perseuerare curetis, tales uos circa deuotionem ipsius per omnia exhibentes quod tam a nobis quam ipso debeatis merito commendari; scientes pro certo quod nos ad ipsius commodum et honorem efficaciter aspiramus.

Datum Laterani, u Kal. Nouembris, pontificatus  nostri anno sexto decimo.

In eumdem modum scriptum est archiepiscopis, episcopis, et abbatibus, et ceteris Ecclesiarum prelatis et nobilibus uiris principibus, comitibus, baronibus et uniuersis militibus, et populis per Hiberniam constitutis. In eumdem modum Willelmo illustri regi Scotie, et nobili uiro Alexandro filio eius.



CXXXuI. ROBERTO TITULI SANCTI STEPHANI IN CeLIO MONTE PRESBYTERO CARDINALI APOSTOLICAE SEDIS LEGATO. Super eodem. 

Cum per ipsius gratiam, etc., ut supra usque mandamus quatenus nobis inconsultis in cismarinam terram ipsius non proferas aliquo modo sententiam  interdicti.

Datum Laterani, u Kal. Nouemb., pontificatus nostri anno sexto decimo.



CXXXuII. MICOLAO TUSCULANO EPISCOPO APOSTOLICAE SEDIS LEGATO. Super eodem. 

Olim uenerabilibus fratribus nostris Stephano Cantuariensi archiepiscopo S. R. E. cardinali, Willelmo Londoniensi, Eustachio Eliensi, Aegidio Herefordensi et Huberto Lincolniensi episcopis apostolicis dedimus litteris in mandatis quatenus concessiones, pactiones, siue promissiones quas  clerici seu religiosi uiri cuiuscunque professionis uel ordinis Ioanni regi Anglie super ablatis uel extortis post interdictum fecerunt quo minus ipsa restituantur ad plenum denuntiarent irritas et inanes auctores etiam et procuratores illarum, nisi moniti satisfecerint, excommunicationis uinculo innodarent, si qui uero predictorum noluerint ablata uel extorta repetere, detentores eorum nichilominus ipsa restituere compellerent in terre sancte subsidium iuxta mandatum apostolicum reseruanda. Cum igitur ad subsidium terre sancte totis affectibus aspiremus, uolentes id per tue sollicitudinis studium effectui mancipari, per apostolica  tibi scripta mandamus quatenus ea que taliter fuerint reseruanda facias apud domos Hospitalii et Templi accurate deponi et fideliter custodiri, recipiens super ipsis depositis testimoniales litteras magistrorum; contradictores, si qui fuerint, uel rebelles per censuram ecclesiasticam, sublato appellationis obstaculo, compellens.

Datum Laterani, III Kal. Nouemb., pontificatus nostri anno sexto decimo.



CXXXuIII. EIDEM. Super eodem. 

 Cum non possit Ecclesiis melius prouideri quam si eis preficiantur pastores idonei, qui non  tam preesse cupiant quam prodesse, fraternitati tue, de qua plenam fiduciam obtinemus, per apostolica scripta mandamus quatenus episcopatus et abbatias Anglie nunc uacantes facias cum tuo consilio de personis idoneis per electionem uel postulationem canonicam ordinari, que non solum uita et scientia sint preclare, uerum etiam regi fideles et regno utiles, nec non ad consilium et auxilium efficaces, assensu regio requisito. Cum ergo uacantium Ecclesiarum capitulis nostris demus litteris in preceptis ut tuo consilio acquiescant, tu Deum habens pre oculos, consulas super hoc uiros prouidos et honestos, qui plene norint merita personarum, ne te cuiusquam astutia circumueniri contingat. Si qui uero contradictores fuerint uel  rebelles, tu eos per censuram ecclesiasticam, appellatione remota, compescas.

Datum Laterani, II Kal. Nouemb., pontificatus nostri anno sexto decimo.

Scriptum est super hoc uacantium Ecclesiarum capitulis.



CXXXIX. NEAPOLITANO ARCHIEPISCOPO. De accusatione aduersus archiepiscopum Surrentinum. 

 Constitutis in nostra presentia uenerabili fratre nostro Alferio archiepiscopo et dilecto filio Mattheo canonico Surrentinis, dum idem M. accusationis  concepto libello eumdem archiepiscopum deferret de crimine Simonie, asserens nichilominus eum crimini lese maiestatis obnoxium, eo quod, ut dicebat, eodem archiepiscopo machinante Surrentina ciuitas a regia fidelitate recessit et reprobo iurauit Othoni, ac ipsum archiepiscopum excommunicatum celebrasse diuina, cum post talem machinationem per quam machinatores huiusmodi latam a sede apostolica excommunicationis sententiam incurrerunt, diuina presumpserit celebrare, archiepiscopus, antequam describendi libellum fieri sibi copiam postularet, in personam accusatoris quod esset inimicus et conspirator excepit, allegans interdicendum  ei aditum accusandi, cum secundum instituta canonica inimici et conspiratores in nullius debeant accusationem admitti  . Ad quod pars aduersa respondit quod cum tanta sit labes simoniace prauitatis ut serui aduersus dominos et criminosi quilibet admittantur, et in prodendo crimine lese maiestatis socius etiam inite factionis non solum auditur, quinimo premio et honore donatur, super premissis exceptiones huiusmodi accusationem elidere non ualebant, presertim cum publice utilitatis intersit ne crimina remaneant impunita  . Fuit autem ad hec ex aduerso responsum quod cum in decreto Anacleti pape caueatur expresse accusatores esse non posse qui ante hesternum diem aut nudiustertius inimici  fuerunt, ne irati nocere cupiant uel lesi ulcisci, et inoffensus accusatorum queratur affectus, et non suspectus, ac constitutio Calisti  pape generaliter interdicat conspirationem in alicuius accusationem admitti, nec in aliquo canone sit expressum quod inimicus ac conspirator in exceptis criminibus audiatur, ne quod sanctorum Patrum documento sancitum non est superstitiosis adinuentionibus attentetur, circa premissa prohibitioni standum est generali, presertim secundum equitatem canonicam, que uiam non debet malignitatibus aperire,

Inter hec autem de causis inimicitiarum et conspirationis archiepiscopus interrogatus respondit quod memoratus M. ipsi archiepiscopo et cum in  archidiaconum et cum in archiepiscopum fuit assumptus se opposuit aduersarium manifestum. Preterea cum quidam Neapolitanus fuisset in mortem fratris archiepiscopi machinatus, et per amicos ipsius eiiceretur de propria ciuitate, quidam magnates quos dictus Neapolitanus consanguinitatis linea contingebat eiectionem illius ad iniuriam reputantes eumdem induxere Mattheum ut cum quibusdam aliis in damnationem ipsius archiepiscopi coniuraret. Porro priorem causam non duximus admittendam, maxime cum reconciliatio fuerit subsecuta; prout ex narratione ipsius archiepiscopi notabatur  . Super alia uero quam inficiabatur M. fuit pro ipsius parte propositum quod non est interdicta subiectis omnis coniuratio in prelatum; quia, cum secundum  decretum Gelasii pape quisdam clericorum confidere non debeat offense apostolice se immunem, si in iis que sequenda salubriter apostolica deprompsit auctoritas episcopum uiderit excedentem, et non protinus ad aures Romani pontificis deferre curauerit, in pestilentem prelatum non immerito possunt coniurare subiecti, exemplo quadraginta episcoporum Illyrici ac Grecie, qui per professionem in scriptis factam conuenientes in unum, a Timotheo, qui per metum imperatoris Anastasii fuerat in Constantinopolitanum assumptus episcopum, discesserunt  . uerum asserente archiepiscopo ex fomite  malignitatis in eum coniurasse Mattheum et hoc se legitime probaturum, ad ultimum consentientibus partibus sic duximus prouidendum, ut archiepiscopus porrectum libellum accipiens, super obiectis criminibus responderet, reseruata sibi facultate probandi quod idem M. ex malignitate coniurauit in ipsum. Libelli uero conceptio talis erat. »In nomine Domini, Amen. Anno Domini millesimo ducentesimo decimo tertio, pontificatus domini Innocentii III summi pontificis anno sexto decimo, mense Octobris, septimo Idus eiusdem. Apud uos, domine Innocenti Dei gratia summe pontifex, ego Mattheus canonicus Surrentinus defero dominum Alferium Surrentinum archiepiscopum lege canonica reum de Simonia; quia dico ipsum promisisse archidiaconatum Surrentinum  Ioanni Ciroleon olim canonico Surrentino ut consentiret electioni sue in ciuitate Surrenti in camera, iuxta triclinium episcopii, tempore domini Celestini tertii summi pontifis, mense Ianuarii. Item defero eum reum de crimine lese maiestatis; quia ciuitas Surrentina recedendo a fidelitate regia, iurauit Othoni, ipso hoc procurante, tempore domini Innocentii tertii summi pontificis in ciuitate Surrenti, in palatio suo, mense Maii. Et defero eum postmodum multoties celebrasse diuina in ecclesia Surrentina, cum per sententiam uestram credam eum ob hoc excommunicationis uinculum incurrisse. Ego dictus M. profiteor me hunc libellum inscriptionis dedisse.« Oblato tandem libello,  pars archiepiscopi allegauit quod erat minus legitime in quadam sui parte conceptus, eo quod non continebatur in ipso quo anno fuerint crimina obiecta commissa. Cum enim libelli conceptio continere debeat mensem et consules sub quibus crimen dicitur fuisse commissum et antiquitus consules constituerentur annales, uidetur quod admissi criminis annus exprimi debeat in libello.

Frustra etiam mensis iuberetur apponi, si anni cuius est mensis non habetur aliqua certitudo. Ad quod pars accusatoris respondit quod cum in forma concipiendi libellum de anno non inueniatur expressum, sicut nec dies, ita nec annus admissi criminis debet apponi ne subornationi testium occasio prebeatur. Nec propter hoc quod in foro ciuili  debent exprimi consules, licet consules essent antiquitus annui, sequitur quod certus annus sit exprimendus, cum idem consul diuersis uicibus et pluribus annis gerere potuisset officium consulatus; unde per expressionem nominis eius de certo anno constare non posset. Et cum in denominatione mensis non constet cuius anni mensis existat, non ita per expressionem mensis, sicut et anni, ad subornandum testes occasio posset assumi. His autem et aliis hinc inde propositis, cum ad ultimum accusator expresserit archiepiscopum eo anno commisisse Simonie crimen obiectum quo fuit archiepiscopatum  adeptus, promittendo archidiaconatum Ecclesie Surrentine I. Ciroleon quondam canonico Surrentino si consentiret in ipsum, ac de tempore quo predicta ciuitas iurauit Othoni, satis manifeste constaret, ad contestationem litis, inficiante archiepiscopo crimina sibi opposita, est processum. Confessus est tamen quod postquam ciuitas iurauit Othoni, multoties celebrauit.

Productis autem ex parte archiepiscopi quibusdam testibus ad probandam exceptionem obiectam cum huiusmodi protestatione M., scilicet quod post publicationem depositionum illorum, si uellet, posse obiicere in personas, quia illis archiepiscopus contentus esse nolebat, depositiones ipsorum minime publicantes, receptionem testium tam super principali  quam super exceptione predicta de consensu partium fraternitati tue duximus committendam, per apostolica tibi scripta mandantes quatenus testes quos utraque pars duxerit producendos diligenter examines, et eorum dicta conscripta fideliter ad nos sub tuo conclusa sigillo transmittas, prefigens partibus terminum competentem quo nostro se conspectui representent. Ceterum quoniam a principio protestatus est prefatus M. nobilem uirum Simonem de Surrento germanum archiepiscopi memorati et quosdam alios ipsius archiepiscopi consanguineos multa impedimenta per suam potentiam prestitisse quo minus probationis copiam in nostra presentia secum habuerit, cum quosdam induxerint  ad iurandum ne aduersus archiepiscopum aliquid dicerent, et alios minis ac terroribus a perhibendo testimonio nitantur arcere, nos ex officio nostro super hoc prouidere uolentes, mandamus ut generalem feras excommunicationis sententiam in omnes qui aliquod impedimentum ipsi M. prestare presumpserint in testibus producendis. Illos autem quos, sicut dictum est, iurasse constiterit quod contra archiepiscopum nichil dicerent denunties iuramento huiusmodi non teneri quominus ualeant in hac causa perhibere testimonium ueritati. Si quis autem de consanguineis archiepiscopi aliquos de testibus presumpserit impedire, quia uerisimile non uidetur ut eo inuito talia fierent, et ob hoc non caret scrupulo societatis occulte, eo quod, si  uoluerit, poterit prohibere cum secundum legitimas sanctiones ostendat se iniquam litem fouere, ac experiri debeat iudicis auctoritatem elusam qui defensionis copiam subtrahit aduersario, eumdem archiepiscopum ab officio pontificali suspendas, et facias, sublato appellationis obstaculo, manere suspensum donec illum fecerit a tali presumptione cessare. Tu denique, frater archiepiscope, etc.

Datum Laterani, uIII Idus Nouembris, pontificatus nostri anno sexto decimo.



CXL. EPISCOPO TAURINENSI. Ut recipiat cessionem episcopi Aquensis. 


uenerabilis frater noster Aquensis episcopus nobis per litteras suas humiliter supplicauit ut eumdem senectute confectum a sollicitudine pontificalis officii absoluere dignaremur. Quocirca fraternitati tue per apostolica scripta mandamus quatenus cessionem ipsius recipias uice nostra, ipsum, si a cedendi proposito forte destiterit, ad id per censuram ecclesiasticam, appellatione postposita, compellendo. Eius autem cessione recepta, relaxes suspensionis sententiam quam dilecti filii abbas Sancti Stephani  Bononiensis et magister Gra. in eum auctoritate nostra protulisse noscuntur; ac sibi de prouentibus Aquensis Ecclesie iuxta facultates ipsius et necessitatem persone prouisionem congruam facias assignari  ; iniungens capitulo eiusdem Ecclesie ut personam idoneam sibi per canonicam electionem preficiant in pastorem non obstante priuilegio Alexandrinis ab apostolica sede concesso, cum eodem reddiderint se indignos. Tu denique, frater episcope, etc.

Datum Laterani, II Idus Nouembris, anno decimo sexto.



CXLI. CAPITULO MEDIOLANENSI. Dat eis archiepiscopum. 


 Receptis litteris nostris quibus uobis dedimus in mandatis ut causam electionum et postulationis in uestra celebratarum Ecclesia, quam dudum ad petitionem uestram duximus committendam, coram iudicibus quibus illam commisimus usque ad festum Sancte Crucis proximo preteritum finaliter prosequi studeretis, alioquin ex tunc procuratores idoneos ad nostram curaretis presentiam destinare, pastorem quem Domino inspirante uobis et eidem prouiderimus. Ecclesie recepturos nuper dilectos filios Alkerium subdiaconum nostrum, Stephanum Balbum, et Willelmum canonicos uestros ad sedem  apostolicam cum uestris litteris destinastis, cum multimoda gratiarum actione, mandatum nostrum humiliter admissuros, suppliciter postulantes ut quem mallemus de gremio Ecclesie uestre uobis dignaremur concedere in pastorem. Nos autem super hoc deliberatione habita diligenti, suspicionis et dissensionis materiam uitare uolentes, dilectum filium Henricum cimiliarcham Ecclesie uestre, uirum prouidum et honestum, in pastorem uobis duximus concedendum, per apostolica scripta mandantes quatenus ei tanquam pastori uestro reuerentiam et obedientiam impendatis debitam ac deuotam.

Datum Laterani, uII Idus Nouembris, anno XuI.



CXLII. PRIORI ET CONuENTUI FARFENSIBUS. De electione abbatis. 


Quam grauiter et enormiter intrinsecam et extrinsecam pestem in spiritualibus et temporalibus a longo iam tempore Farfense monasterium sit collapsum manifesta demonstrant indicia et certa comprobant argumenta. Nos autem quibus diuinitus omnium Ecclesiarum est sollicitudo commissa frequenter ad eius curationem intendimus; sed propter lethalem plagam cordis et capitis, que quasi a planta pedis usque ad uerticem corpus infecit, nondum illam potuimus ex toto curare, ut dicere ualeamus: Curauimus Babylonem, et non est sanata  . Nunc uero tempus aduenit ut si ei caput preficiatur idoneum totum corpus ualeat a languore curari. uerum mirari cogimur et moueri quod nobis irrequisitis penitus et contemptis, qui Deo teste ad reformationem ipsius monasterii pura semper intentione processimus, uos ad electionem abbatis de preposito faciendam prepropere processistis, qui, ut de ceteris taceamus, in tante presumptionis et ambitionis arrogantiam est elatus ut antequam confirmatio postularetur a nobis, quin etiam prius quam quidquam nobis de ipsius fuisset electione relatum, presumpserit monachorum obedientias et laicorum fidelitates recipere, in choro, in capitulo, in refectorio, et in camera locum abbatis  usurpans, recipiendo munitiones et castra, seque Farfensem electum non solum gerere sed et scribere non expauit; sicut per iuramenta constitit monachorum, quorum nonnulli super prauitate Simoniaca requisiti, tam de auditu quam etiam de crudelitate testimonium perhibuere iurati. Nos igitur ecclesiastice puritatis zelo succensi, quod tam improbe factum est irritantes, uniuersos ab obedientia et fidelitate illi prestita decernimus auctoritate apostolica penitus absolutos; districte precipientes eidem ut, si periculum uult ordinis euitare, de ipsa electione se nullatenus intromittat, sed incontinenti uniuersa resignet que tali occasione recepit, ac deinde uocatis omnibus ad quos spectat electio Deum habentes pre oculis, talem personam, siue de ipso monasterio  siue de alio uobis eligatis regulariter in abbatem cui nichil obsistat de canonicis institutis. Nos enim ex parte Dei omnipotentis Patris et Filii et Spiritus sancti, auctoritate quoque beatorum apostolorum Petri et Pauli ac nostra, excommunicamus et anathematizamus omnes et singulos qui contra conscientiam suam quemquam nominare uel eligere presumpserint in abbatem, maxime pro quo sciant aut credant donationem siue promissionem factam esse aut etiam faciendam; et si aliquo tempore de tali fuerint reatu detecti, sciant se ab ipso monasterio perpetuo remouendos. Has denique litteras districte precipimus coram clero et populo publice  legi et diligenter exponi, ne ualeant excusari si qui forte presumpserint mandatis apostolicis obuiare.

Datum Laterani, XuI Kal. Decemb., pontificatus nostri anno XuI.



CXLIII. G. FERRARIENSI PRAEPOSITO. Constituitur rector masse Ficaroli. 

 De tua confisi prudentia et potentia, post obitum bone memorie Ferrariensis episcopi curam et administrationem masse Ficaroli tibi duximus committendam, mandantes ut redditus tam ipsius masse quam ciuitatis Ferrariensis, quos Romana Ecclesia percipere consueuit, nomine nostro colligeres et fideliter conseruares. uerum, sicut ex tuis  accepimus litteris, ad te non peruenit illud mandatum. Unde credimus ipsum non sine malitia fuisse suppressum. De illis autem redditibus ad Ecclesiam Romanam spectantibus quos quidam Ferrarienses, sicut intelleximus, ex concessione clare memorie marchionis Estensis percipiunt, scire te uolumus concessiones huiusmodi non esse factas de nostre arbitrio uoluntatis. Unde nos ipsas decernimus, et tu de mandato nostro denunties irritas et inanes. Tu igitur redditus ipsos et alios ad Romanam Ecclesiam pertinentes tam in Ferraria quam in massa predicta nomine nostro recolligas et studeas conseruare. Que uero male alienata uel concessa repereris, auctoritate sedis apostolice reuoces; contradictores, si qui  fuerint, uel rebelles per censuram ecclesiasticam appellatione postposita compescendo. Quidquid autem super his feceris, nobis rescribere non postponas.

Datum Laterani, XII Kal. Decemb., pontificatus nostri anno sexto decimo.



CXLIu. ABBATI SANCTI PETRI ALTISIODORENSIS, DECANO TRECENSI ET SACRISTAE ALTISIODORENSI. Ut ciues Senonenses satisfaciant Ecclesie. 

Significauit nobis uenerabilis frater noster archiepiscopus Senonensis quod cum dilectus filius abbas Sancti Petri uiui olim bona quondam Menardi defuncti, hominis Ecclesie sue, tanquam res proprias  et sibi debitas accepisset, et ipsas ad mandatum maioris et parium Senonensium reddere uel recredere non curasset, ipsi homines Ecclesie iam dicte auctoritate propria capere presumpserunt, et licet postmodum ad mandatum dilecti filii P. officialis prefati archiepiscopi restituerint uiros illos, quia tamen post hec dicti ciues admoniti sepius recusarunt abbati predicto iniuriam de captione suorum hominum emendare, prout idem officialis per sententiam diffiniuit, excommunicauit officialis eosdem. Propter quod ipsi plusquam duodecim homines Ecclesie Sancti Petri capere iterum presumpserunt, ipsos Senonis in carcerem detrudentes: quos quia pluries  requisiti reddere uel recredere noluerunt, denuo dictus officialis eos excommunicationis pene subiecit, et ciuitatem Senonensem, in qua tenebantur in carcere religati homines Ecclesie memorate, supposuit interdicto. Consequenter uero dicti ciues propter suam contumaciam manifestam, quia respondere in Senonensi curia contempserunt, occasionem friuolam pretendendo, et quia noluerunt securos reddere homines Ecclesie Sancti Petri, sicut per officialis prefati sententiam fuerat diffinitum, nec non et quia reddere noluerunt res cuiusdam femine ipsius Ecclesie quas ceperant, iterato per dictum officialem insuper triplici excommunicationis laqueo sunt astricti; sicque tam graui pene quinquies subiici meruerunt. Postmodum autem ad partes  illas accedens dilectus filius Robertus tituli Sancti Stephani in Celio monte presbyter cardinalis, apostolice sedis legatus, et coram se utramque partem faciens presentari, prescriptis maiori et paribus, recepto prius ab ipsis corporaliter iuramento quod mandatis eius in omnibus et per omnia obedirent, beneficium absolutionis impendit, precipiens eis firmiter in uirtute prestiti iuramenti quod ecclesie predicte captos homines liberarent et emendas tribuerent, ac insuper de soluendis excommunicationum emendis nec non et de restituendis integre uniuersis que restituenda forent, fideiussores idoneos exhiberent, sicut presentate nobis ipsius legati littere continebant. Ipsi uero, licet homines liberarint, spreta tamen postmodum in suarum periculum  animarum religione prestiti iuramenti, mandatum ipsius cardinalis implere de faciendis emendis et fideiussionibus exhibendis penitus contempserunt, sicut per litteras exsecutorum prefati legati nobis constitit manifeste. Cum igitur cardinalis predictus in negotio crucis Dominice promouendo multipliciter occupatus, decisioni huius cause non ualeat absque dispendio interesse, nec uelimus tantam contumaciam totque iniurias, que asseruntur Christi Ecclesie irrogate, surdis auribus pertransire, uolentes etiam dictorum maioris et ciuium spirituali periculo precauere, discretioni uestre per apostolica scripta precipiendo mandamus quatenus nisi dicti maior et pares emendas fecerint, et de soluendis  emendis et restituendis integre uniuersis que propter hec restituere tenebuntur, fideiussores idoneos dederint archiepiscopo memorato, prout eis dictus cardinalis precepit sub debito prestiti iuramenti, uos ipsos auctoritate nostra in priores excommunicationum sententias appellatione postposita reducatis, facientes easdem cum interdicti sententia usque ad satisfactionem congruam inuiolabiliter obseruari. Si uero prescripti maior et pares predicta fecerint uniuersa, sicut superius est expressum, audiatis que partes hinc inde contra suprascriptas sententias uel pro ipsis duxerint proponenda. Et si forsan infra certum tempus quod eis duxeritis  prefigendum legitime uobis constiterit iniuste fuisse latas sententias antedictas, ipsos ciues ac fideiussores eorum ab emendis penitus absoluatis, et faciatis ei congrue satisfieri de iniuriis irrogatis. Alioquin tam ipsos quam fideiussores eorum ad satisfaciendum plenarie de iniuriis et emendis et restituendum omnia que propter hoc restituere tenebuntur per censuram ecclesiasticam appellatione postposita compellatis. Quod si non omnes, etc., duo uestrum, etc. Tu denique, fili abbas, etc.

Datum Laterani, Idibus Nouemb., pontificatus nostri anno sexto decimo.



CXLu DE CLARO MARISCO ET DE LONGOuILLARI ABBATIBUS, ET DECANO CHRISTIANITATIS DE MOSTEROLO, MORINENSIS ET AMBIANENSIS DIeCESUM. De reformatione monasterii S. Iudoci. 


 Dilectus filius abbas Sancti Iudoci proposuit coram nobis quod cum olim propter alleuiationem oneris debitorum quibus eius monasterium premebatur, et deprimendam quorumdam contumaciam monachorum, apostolice sedis auxilium implorasset, ad petitionem ipsius uobis dedimus in mandatis ut ad dictum monasterium personaliter accedentes, ei uice nostra uisitationis impenderetis officium, corrigendo et reformando in ipso que inueniretis correctionis et reformationis officio indigere. uos autem huius auctoritate mandati quedam pro parte in ipso monasterio correxistis, iurisdictione uobis in aliis  reseruata, ut certo tempore rediretis ad statum ipsius monasterii plenarie reformandum. Interim autem per nuntium uenerabilis fratris nostri Ambianensis episcopi ad abbatem et priorem de Gardo diecesana sibi lege subiectos et Atrebatensem prepositum quondam suum concanonicum et speciali sibi familiaritate coniunctum a sede apostolica quibusdam generalibus litteris impetratis super inquisitione facienda in monasteriis per Ambianensem diecesim constitutis, iidem occasione litterarum ipsarum in memorato monasterio Sancti Iudoci uolebant correctionis officium exercere. uerum cum abbas et conuentus ad eorum citati presentiam rescripti apostolici copiam sibi fieri, ut ex ipsius  tenore constaret si tales inquisitores haberent aliquid iurisdictionis in ipsis, et dari sibi ad deliberandum inducias postularent, nec obtinere ualerent, ad sedem apostolicam appellarunt; sed illi, appellatione contempta, in eumdem abbatem suspensionis, sicut audiuit, sententiam promulgarunt, alias in ipsius et quorumdam aliorum de monasterio preiudicium perperam procedentes. Unde petebat a nobis abbas predictus eorumdem processum irritum nuntiari. Auditis igitur iis et aliis propositis coram nobis tam per abbatem eumdem quam per magistrum P. nuntium episcopi memorati, qui tamen nuntius de iis que proposuit non potuit facere nobis  fidem, quia generale mandatum non derogat speciali, presertim cum in eo de speciali mentio non habetur, predicti abbatis de Gardo et collegarum eius processum decreuimus irritum et inanem. uerum ne sepedictum monasterium tali pretextu plenarie correctionis officio defraudetur, per apostolica uobis scripta mandamus quatenus cum intersit episcopi ne in sua diecesi monasteria remaneant incorrecta, predicto Ambianensi uocato, ut per se uel per nuntium, si uelit, intersit, non ut impediat, sed ut in presentia uestra proponat si quid uiderit corrigendum, ad ipsum monasterium personaliter accedatis, eidem secundum tenorem precedentium litterarum plene uisitationis officium impensuri. uos denique, filii abbates, super uobis ipsis, etc.

 Datum Laterani, XuIII Kal. Decembris, pontificatus nostri anno sexto decimo.



CXLuI. WILLELMO ABBATI GEMBLACENSIS MONASTERII, EIUSQUE FRATRIBUS TAM PRAESENTIBUS QUAM FUTURIS RELIGIOSAM uITAM PROFESSIS IN PERPETUUM. De confirmatione priuilegiorum. 

Religiosis desideriis dignum est facilem prebere consensum, ut fidelis deuotio celerem sortiatur effectum. Eapropter dilecti in Domino filii, uestris iustis postulationibus clementer annuimus, et predecessorum nostrorum felicis memorie Innocentii, Eugenii et Celestini, Romanorum pontificum, uestigiis inherentes, prefatum monasterium, in quo  diuino mancipati estis obsequio, sub beati Petri et nostra protectione suscipimus et presentis scripti priuilegio communimus, statuentes ut quascunque possessiones, quecunque bona, etc. usque et illibata permaneant: in quibus hec propriis duximus exprimenda uocabulis: Ipsum uidelicet monasterium in beatorum Petri et Exuperii honore fundatum, quod utique ipsius burgi principalis ecclesia esse dicitur, cum capella sua, que uocatur Sancti Saluatoris, iuxta prouidentiam tuam et successorum tuorum, fili abbas, tam in temporalibus quam in spiritualibus libere et absque contradictione aliqua disponenda, saluo nimirum iure debito Leodiensis episcopi. Similiter etiam uillas et capellas de Corcis,  de Esnagia, et de Salueniriis, et de Lircil, et de Arentin, ad predictum locum tam parochiali quam seculari iure pertinentes. Preterea fundum ipsius burgi et terras adiacentes, cum banno et iustitia, percussura monete, mercato et teloneo, foragio uini; cambatico et materia, positione uillici siue scabinorum atque ceterorum officialium ad eumdem locum pertinentium. Piscarias et uiuaria, cum molendinis, terris cultis et incultis, pratis, pascuis et siluis, ac partem allodii Gemblacensis que fuit Aegidii et Ioannis fratrum de Corcis et comparticipum suorum. Ecclesiam quoque de Castris, Pictam uillam, uillam que dicitur Eineis, uicum qui dicitur Boferolus, uicum qui dicitur Maisnil, censum de Roseriis, uillam que  dicitur Se cum ecclesia, banno, iustitia, terris, siluis, pratis, pascuis et piscaria. Censum uille que dicitur Templiacus, cum tribus placitis annualibus, uillam que dicitur Ferolt, uillam de Molenriuo cum ecclesia, uillam Sancti Gaurerici cum ecclesia, uillam de Niele cum ecclesia, allodium de Walchem, uillam de Belloriuo, montem qui dicitur Sancti Wiberti cum ecclesia et appendiciis suis, decimas quorumdam sartorum de Sumbresia, uillam de Diona cum ecclesia, terris, pratis et siluis, allodium de Iandrenolio, apud Puccium uiginti duos solidos Leodiensis monete, ecclesiam de Bossuth, ecclesiam de Bauerechircum cum terris ad eam pertinentibus, uillam de Stirs. Apud Leodium duos mansos, unum in insula iuxta Sanctum Paulum,  altera Sanctum Lambertum, et uineam unam apud uiniacum. Apud Namucum aliam uineam; uillam de Soffri cum ecclesia, eremum Sancte Marie apud Brenam cum ecclesia. In episcopatu Cameracensi uillam de Turp cum ecclesia. Adiicientes uicesimam partem totius allodii de Beuenchin, quam tenetis de ecclesia Sancti Lamberti sub annuo censu uiginti quinque solidorum Leodiensis monete; ecclesias quoque de Bossuth et de Bauenchien cum omni iure quod habetis in eis tam ex patronatu quam ex donatione pie recordationis Alberti Leodiensis episcopi, quam uobis specialiter sedes apostolica confirmauit, decimam sartorum totius silue episcopi Leodiensis apud Bauenichen; decimam quoque in uilla Smirci, quadraginta bunuariorum terre et amplius, cum  decimis quas habetis in monte Sancti Wiberti a parochianis mansionariis uestris; medietatem ecclesie de Uuares cum dominio dotis et terre et census et Gallianorum. Preterea libertatem, donationes et possessiones ab illustri quondam uiro imperatore Ottone et Wilbodone Leodiensi episcopo rationabiliter eidem uenerabili loco collatas, et predecessoris nostri bone memorie Benedicti pape priuilegio roboratas, et usque ad hanc diem quiete a uestro monasterio habitas, nos quoque uobis concedimus et firmamus, sicut in eorum scriptis et priuilegiis authenticis continetur. Sane noualium uestrorum, etc., usque exigere uel extorquere presumat. Liceat quoque uobis clericos uel laicos, etc., usque contradictione  aliqua retinere. Prohibemus insuper, etc., usque nullus audeat retinere. Cum autem generale interdictum, etc., usque diuina officia celebrare. Chrisma uero, oleum sanctum, etc., usque uoluerit exhibere. Alioquin liceat uobis, etc., usque quod postulatur impendat. Adiicimus etiam ut si quando in aliquo negotio uos grauari senseritis, sedem apostolicam uobis libere liceat appellare. Quoties etiam sanctam Romanam Ecclesiam pro grauaminibus uestris aut certa utilitate adire uolueritis, idipsum faciendi facultatem liberam habeatis. Sancimus etiam ut bone atque canonice consuetudines que in uestro monasterio hactenus uiguerunt, eidem uenerabili loco in perpetuum illibate seruentur. Obeunte uero te nunc eiusdem loci abbate, etc., usque prouiderint  eligendum. Decernimus ergo, etc., usque omnimodis profutura, salua sedis apostolice auctoritate et diecesani episcopi canonica iustitia. Si qua igitur in futurum, etc., usque districte subiaceat ultioni. Cunctis autem eidem loco, etc., usque pacis inueniant.

Datum Laterani, per manum Rainaldi acolyti et capellani domini Innocentii pape III, XuII Kal. Decembris, indictione II, Incarnationis Dominice anno millesimo ducentesimo decimo tertio, pontificatus uero domini Innocentii pape III, anno sexto decimo.



CXLuII. EPISCOPO ET ARCHIPRESBYTERO ET B. CANONICO FLORENTINIS. Scribitur pro iudice Calaritano. 

 Cum olim ciues Pisani ad apostolice sedis iura manus auidas extendere cupientes, dilectum filium nobilem uirum iudicem Calaritanum, qui ab Ecclesia Romana terram quam habet in Sardinia in feudum tenere dignoscitur, super quibusdam eiusdem terre partibus coram potestate Pisana per suum syndicum conuenissent, ac pro sue uoluntatis arbitrio quasdam promulgari fecissent sententias contra eum in iuris apostolici lesionem, nos attendentes quod idem iudex super iis que a Romana tenet Ecclesia nonnisi sub Romano pontifice debuit conueniri, sententias ipsas, tanquam a non suo iudice latas, denuntiari fecimus irritas et inanes, ac inhiberi nichilominus ciuibus antedictis ne ipsarum  occasione prefatum iudicem de cetero molestarent. Nuper autem ad audientiam nostram eodem significante peruenit quod dicti ciues uti uolentes sententiis antedictis, nuntios suos in Sardiniam postmodum transmiserunt, ut per ipsos eorum possessionem apprehenderent que ipsis per sententias adiudicata fuerant sepedictas. Preterea B. Caietanus Pisanus ciuis super fructibus cuiusdam partis quam in Caleri se habere proponi, coram rectoribus Pisanis in causam traxit nobilem memoratum, eumque sibi obtinuit condemnari. Ideoque discretioni uestre per apostolica scripta mandamus quatenus nobilem sepedictum sententiarum occasione dictarum non sinatis ab aliquo molestari, molestatores, quoties ab eo fueritis requisiti, per censuram ecclesiasticam  appellatione postposita compescentes. Quod si non omnes, etc., tu ea, frater episcope, etc., Tu denique, frater episcope, super teipso, etc.

Datum Laterani, uI Kal. Decembris, pontificatus nostri anno sexto decimo.



CXLuIII. ABBATI SANCTI MAURICII AGAUNENSIS SEDUNENSIS DIeCESIS. De diacono promoto extra tempora. 

Constitutus in presentia nostra dilectus filius P. Ecclesie tue canonicus nobis humiliter intimauit quod cum bone memorie Sedunensis episcopus  olim in eadem ecclesia in solemnitate beati Mauricii celebraret, idem ad presentationem bone memorie Willelmi predecessoris tui eum in subdiaconum ordinauit, a quo ad eiusdem presentationem abbatis in festo Annuntiationis beate Marie in diaconum fuit postmodum ordinatus; nec recolit utrum dies qua ordinem subdiaconatus accepit esset Sabbatum Quatuor Temporum, utrumue dies quo fuit in diaconum ordinatus esset Sabbatum quo canitur Sitientes. Unde licet statuto tempore in sacerdotem promotus diuina diu officina celebrarit, postmodum tamen, ut a conscientia sua dubitationis scrupulum amoueret, a diuinorum celebratione duxit humiliter abstinendum, quousque super hoc nostre recepisset beneplacitum uoluntatis. Quocirca discretioni  tue per apostolica scripta mandamus quatenus, si super iis ueritas ignoratur, eumdem in susceptis permittas ordinibus libere manifestare; quia ubi contrarium non apparet, episcopus rite presumitur processisse; presertim cum et solemnitas beati Mauricii Quatuor ieiuniorum Temporibus, et festum Annuntiationis Sabbato quo Sitientes canitur, frequenter occurrant. uerum ex anno quo exstitit ordinatus per diligentem computationem posset ueritas indagari; etsi constaret quod extra statuta fuisset Sabbata ordinatus, quanquam sustineri posset quod fuit de ordine subdiaconali presumptum, diaconalis tamen ordinis ei deberet exsecutio interdici. Tu denique, fili abbas, etc.

 Datum Laterani, XuI Kal. Ianuarii, pontificatus nostri anno decimo sexto.



CXLIX. EPISCOPO SUESSIONENSI, ABBATI LONGIPONTIS CISTERCIENSIS ORDINIS SUESSIONENSIS DIeCESIS, ET G. DECANO SUESSIONENSI. De negotio comitatus Campanie et Brie. 

 Dilecta in Christo filia nobilis mulier Blancha, comitissa Campanie, ac Theobaldus natus eius nostris auribus intimarunt quod inclyte recordationis Henricus comes Campanie atque Brie profecturus in terram sanctam, baronibus et militibus suis iussit ut si eum de transmarinis partibus contingeret non redire, clare memorie Theobaldo fratri suo  intenderent, utpote terre domino, faciens eos super hoc prestare corporaliter iuramentum: qui post mortem eiusdem comitis prefato Theobaldo, tanquam Campanie ac Brie comiti, terris suis receptis ab ipso, fidelitatem ad homagium prestiterunt. uerum quia prefatus Henricus in partibus transmarinis duas filias ex clare memorie [Isabella] regina Hierosolymitana sibi, ut dicitur, minus legitime copulata suscepit  , comitissa prefata et filius eius timentes sibi ab illis uel a uiris earum, cum fuerint matrimonio copulate, moueri super eisdem comitatibus questionem, ne pro defectu testium ius eorum ualeat deperire, nobis humiliter supplicarunt  ut ualitudinarios testes et senes recipi faceremus. Nos igitur eorum uolentes indemnitatibus precauere, ne ueritas ualeat occultari, discretioni uestre per apostolica scripta mandamus quatenus testes senes et ualitudinarios, quos super iis iidem producendos duxerint, admittatis, et diligenter examinantes eosdem, ac depositiones ipsorum fideliter redigentes in scriptis, ipsa sigillorum uestrorum munimine roboratas faciatis cautius custodiri. Quod si non omnes, etc., tu, frater episcope, etc. uos denique, frater episcope, ac fili abbas, super uobis ipsis et creditis uobis gregibus taliter, etc.

Datum Laterani, II Idus Decemb., pontificatus nostri anno sexto decimo.

In eumdem modum uindocinensi et de eleemosyna  abbatibus Carnotensis diecesis * et subdecano Sancti Martini Turonensis usque in finem.

Datum Laterani, ut supra.



CL. PATRIARCHAE IEROSOLYMITANO APOSTOLICAE SEDIS LEGATO, ET TYRENENSI ARCHIEPISCOPO. De matrimonio Erardi de Brena. 

 Ex parte dilecte in Christo filie nobilis mulieris Blanche comitisse Campanie ac Theobaldi nati eius nostro est apostolatui reseratum quod nobilis uir Erardus de Brena nuper ad partes uestras accessit ut unam de filiabus clare memorie Henrici comitis Campanie accipiat in uxorem, que ipsum  dicitur in eo gradu consanguinitatis attingere quod secundum sanctorum Patrum statuta legitime nequeunt copulari, cum inclyte recordationis Ludouicus rex Grossus, proauus uidelicet comitis supradicti, frater exstiterit Florii, cuius pronepos est Erardus: quod ut asserunt, satis est in Galliarum partibus manifestum, et constare de facili poterit euidenter. Cum igitur ipsi, si necesse fuerit, id probare in eisdem partibus sint parati, et satius sit in huiusmodi ante tempus occurrere quam post tempus remedium mendicare, fraternitati uestre per apostolica scripta precipiendo mandamus quatenus sub pena excommunicationis appellatione remota inhibere curetis huiusmodi contrahi copulam inter eos, ne scandalum oriatur ex eo ex quo debet utilitas  prouenire. Quod si non ambo, etc., alter uestrum, etc. uos denique, fratres patriarcha et archiepiscope, super uos ipsis, etc.

Datum Laterani, XuII Kal. Ianuarii, pontificatus nostri anno sexto decimo.

In eumdem modum Suessionensi et Catalaunensi episcopis, et decano Suessionensi usque ad partes ultramarinas accessit, etc., usque probare in uestris partibus, etc., usque quatenus si forte idem Erardus in Galliam uenerit cum puella, sub pena excommunicationis, etc., usque prouenire. Quod si non omnes, etc., duo uestrum, etc. uos denique, fratres episcopi, etc.

 Datum Laterani, etc., ut supra.



CLI. NOBILI MULIERI BLANCHAE, COMITISSAE CAMPANIAE, AC THEOBALDO NATO EIUS. Eiusdem argumenti cum epistola 149. 

 Ex parte uestra fuit propositum coram nobis quod dilectus filius noster Robertus, tituli Sancti Stephani in Celio monte presbyter cardinalis, apostolice sedis legatus, adiunctis sibi quibusdam episcopis et aliis bonis uiris, super hoc quod inclyte recordationis comes Henricus ad partes ultramarinas iturus terram suam Theobaldo fratri suo fecit iurari si de illis partibus non rediret, et quod predictus comes cum clare memorie [Isabella]  regina Hierosolymitana post mortem [Conradi] marchionis Montisferrati, qui eam Unfredo de Toron  legitimo uiro eius uiolenter abstulerat, ipso Unfredo uiuente contraxit, quosdam testes recepit, pro eo quod de morte quorumdam illorum, cum essent senes, poterat merito dubitari, et de longa timeri absentia aliorum, nec non et periculis aliis que propter guerras poterant imminere. Nos igitur uestris precibus annuentes, quod super iis prouide ac legitime factum est per cardinalem predictum, robur habere precipimus firmitatis.

Datum Laterani, III Idus Decembris, pontificatus nostri anno sexto decimo.



CLII. MAGISTRO RADULPHO CLERICO. Confirmatur sententia lata pro eo. 


Ex multarum tenore perpendimus litterarum quod cum olim causam que inter te ex parte una et G. militem de Curi et Maiorem, Scabinos, Oisellum et magistrum domus Dei de Bancingnis diecesis Laudunensis ex altera super terris, pratis, frumento, pomerio, foragiis, minuta decima, et rebus aliis uertebatur, dilecto filio abbati Sancti Eligii Nouiomensis et coniudicibus suis duxerimus committendam, ipsi rationibus utriusque partis auditis, et cause meritis intellectis, pro te super predictis omnibus diffinitiuam sententiam promulgarunt, condemnantes partem alteram in expensis. Cumque  postmodum super hoc a nobis plures littere ad diuersos iudices emanassent, demum dilecto filio cantori Nouiomensi et suis coniudicibus nostris litteris dedimus in mandatis ut dictam sententiam, sicut esset iusta, exsecutioni mandantes, ipsam facerent firmiter obseruari, contradictores appellatione remota per censuram ecclesiasticam compescendo. Coram quibus proposuit pars aduersa quod ab eadem sententia fuerat ad nostram audientiam appellatum. Sed quamuis ad hoc probandum testes plurimos produxisset, penitus tamen in probatione defecit. Propter quod iidem iudices inuenientes eamdem sententiam iuste latam, ipsam auctoritate apostolica  confirmarunt, predictos militem, maiorem et alios, eo quod parere diffinitiue sententie contempserunt diutius et contemnunt, excommunicationis laqueo innodantes. Ne igitur de cetero causa ista semper repullulet, aduersariorum malitia procurante, in tuum preiudicium et grauamen, tuis laboribus finem imponere uolumus atque liti. Unde quod ab ipsis rationabiliter factum esse dignoscitur approbantes, diffinitiuam sententiam iustitia exigente prolatam auctoritate apostolica confirmamus et presentis scripti patrocinio communimus. Nulli ergo, etc., confirmationis, etc., usque incursurum.

Datum Laterani, Iu Idus Decemb., pontificatus nostri anno sexto decimo.



CLIII ARCHIEPISCOPO TOLETANO. De diecesibus recuperatis a Christianis. 


 Cum quedam dieceses olim Ecclesie Toletane subiecte, quas, Christianorum exigentibus culpis, inimici nominis Christiani tenuerunt diutius occupatas, nuper dextera Domini faciente uirtutem, per studium et prudentiam karissimi in Christo filii nostri Adelphonsi, illustris regis Castelle, sint extorte de manibus impiorum, ne cura pastoris desit fidelibus positis in eisdem, eas sollicitudini tue duximus committendas ut, donec apostolica sedes de illis aliter duxerit disponendum, curam eis exhibeas pastoralem. Ideoque fraternitati tue per apostolica  scripta mandamus quatenus eas habeas taliter commendatas quod diuini nominis cultus in eis per tuam sollicitudinem amplietur, ad restaurandum tamen in eis episcopos impendas studium et operam efficacem. Tu denique, frater archiepiscope, etc.

Datum Laterani, XIII Kal. Ianuarii, pontificatus nostri anno decimo sexto.



CLI NOBILI uIRO HERuEO COMITI  , ET MATHILDI  UXORI EIUS COMITISSAE NIuERNENSI. Dispensat super cognatione. 

 Ascitis aliis in partem sollicitudinis, summus pontifex assumptus est in plenitudinem potestatis: qui cum moderator sit canonum, iuri non facit iniuriam  si dispensat; presertim cum dispensatio sic iuris uincula laxet in aliquo quod in aliis non dissoluit,  et sic beneficium gratie specialis inducat quod uigorem constitutionis non perimit generalis. Sane supplicastis nobis ut cum per tredecim annos in conspectu Ecclesie cohabitaueritis uobis adinuicem, de cohabitatione huiusmodi sobole  procreata, impedimentum ex eo quod uos quarto gradu parentele uel remotiori contingitis amouere per dispensationis gratiam dignaremur, maxime ob reuerentiam crucifixi, ad cuius uos obsequium deuouistis, signo crucis assumpto in subsidium terre sancte  . Quia uero dignum est ut in eius uicario cuius causam in isto negotio specialiter assumpsisse uidemini fauorem inueniatis gratie specialis, considerato etiam quod super facto uirziliacensis  Ecclesie circa procurationes mandatum apostolicum  impleuistis  , uobiscum in gradu predicto et remotiori, si eo uos forte contingitis, auctoritate apostolica de fratrum nostrorum consilio dispensamus  . Nulli ergo, etc., dispensationis, etc., usque incursurum.

Datum Laterani, XIII Kal. Ianuarii, pontificatus nostri anno sexto decimo



CLu. DECANO ET CAPITULO EBORACENSIBUS. De electione episcopi. 

Cum Ecclesiam uestram speciali diligamus in Domino caritate, utpote maximum Ecclesie Dei membrum, ipsius commodum et honorem sollicite  uolumus procurare, cupientes ut eidem preficiatur, annuente Domino, talis pastor qui sibi non sit oneri sed honori, et qui magis prodesse desideret quam preesse, plebem sibi subiectam edificans uerbo pariter et exemplo. Cum igitur in cuiuslibet electione pastoris cum multa sit discretione ac prudentia procedendum, et omni carnalitate, timore, ac amore mundano exclusis, timor Domini sanctus pre oculis sit habendus, uniuersitati uestre per apostolica scripta mandamus et sub diuini iudicii obtestatione precipimus quatenus conuenientibus uobis in unum in capitulo ad tractandum de uestri electione pastoris, et Spiritus sancti gratia inuocata, electionem canonicam de persona idonea celebretis cum consilio  uenerabilis fratris nostri episcopi Tusculani apostolice sedis legati; districtius inhibentes ne per  uiolentiam aliquam siue fraudem mandatum nostrum deludere quis presumat.

Datum Laterani, X Kalend. Ianuarii, pontificatus nostri anno sexto decimo.



CLuI. IOANNI CANONICO SANCTI PETRI LEODIENSIS. Ei adiudicat prebendam. 

Diligenter examinatis et perspicaciter intellectis meritis cause que inter te ac G. subdiaconum Leodiensis diecesis super prebenda eiusdem Ecclesie uertebatur, tibi exigente iustitia prebendam adiudicantes eamdem, super ea perpetuum silentium memorato subdiacono duximus imponendum. Nulli ergo, etc., diffinitionis, etc., usque incursurum.

 Datum Laterani, IX Kalend. Ianuarii, pontificatus nostri anno decimo sexto.



CLuII. MAGISTRO ET FRATRIBUS HOSPITALIS TEUTONICORUM. Decimas illis donatas confirmat. 

Cum a nobis petitur, etc., usque concurrentes assensu, hospitale apud Frisacum et decimas omnium uictualium que solent adduci in castrum Frisaci, que uenerabilis frater noster Eberhardus Salzeburgensis archiepiscopus, prepositi et capituli Salzeburgensis Ecclesie assensu legitimo accedente, ordini uestro intuitu obtulit pietatis, sicut ea omnia iuste ac pacifice possidetis, et in authentico scripto predictorum archiepiscopi et capituli continetur,  uobis et per uos ordini supradicto auctoritate apostolica confirmamus et presentis scripti patrocinio communimus. Nulli ergo, etc., confirmationis, etc. Si quis autem, etc.

Datum Laterani, u Kal. Ianuarii, pontificatus nostri anno sexto decimo.



CLuIII. LINGONENSI EPISCOPO, ET ABBATI MORIMUNDENSI CISTERCIENSIS ORDINIS LINGONENSIS DIeCESIS. De purgatione canonica archiepiscopi Bisuntini. 

 Recepimus litteras uestras, quibus nobis intimare curastis quod apostolico suscepto mandato super indicenda purgatione uenerabili fratri nostro  archiepiscopo Bisuntinensi, ad diem sibi prefixum comparuit coram uobis, iuramentum purgationis offerens sub hac forma, uidelicet quod immunis erat ab illis criminibus super quibus se purgare debebat. Cumque uos diceretis hanc non esse formam canonicam, et super hoc fuisset aliquandiu disputatum, ipse tandem ad nos uocem appellationis emisit, cui de prudentum uirorum consilio detulilistis. Ipse uero ad presentiam nostram accedens humiliter supplicauit ut saltem super purgatione incontinentie dignaremur temperare rigorem, quia non audebat asserere quod a natiuitate sua nunquam passus fuerit lapsum carnis. Porro cum ab eo non  credatur exactum fuisse huiusmodi iuramentum, potius forte presumitur quod alia de causa uolebat sub prescripta forma iurare, uidelicet quod immunis esset ab illis criminibus de quibus fuerat infamatus, tanquam dimissis per penitentiam iam esset immunis ab illis. Sed hoc iurare non parue temeritatis existeret, cum beatus Iob dicat: Etiamsi simplex fuero, hoc ipsum ignorauit anima mea . Et Salomon: Quis potest dicere, mundum est cor meum, et purus sum a peccato . Unde Psalmista dicebat: Delicta quis intelligit, ab occultis munda me, Domine . Apostolo attestante: Nihil mihi conscius sum, non tamen in hoc iustificatus sum . Ideoque prescriptam purgationis formam, secundum quam idem archiepiscopus  coram uobis obtulit se purgare, penitus reprobamus, utpote indiscretam et temerariam nec non incongruam et ineptam; iniungentes eidem ut si potuerit et uoluerit, sub hac forma se purget secundum sanum intellectum quem ei duximus exprimendum, uidelicet quod illa crimina grauiora, id est Simoniam, uenditionem iustitie atque incontinentiam, de quibus infamatus existit, iuret se minime commisisse postquam ad archiepiscopalem promotus est dignitatem, et compurgatores sic iurent, quod credunt eum uerum iurasse. Quo facto, uos illum dimittatis in pace. Alioquin eum sublato cuiuslibet contradictionis et appellationis obstaculo remouere curetis a regimine pastorali, processuri secundum formam in prioribus litteris nostris expressam.  Quod si forte non ambo iis exsequendis potueritis interesse, tu, frater episcope, cum dilecto filio priore Morimundensi ea nichilominus exsequaris. uos denique, frater episcope et fili abbas, etc.

Datum Laterani, Iu Nonas Ianuarii, pontificatus nostri anno sexto decimo.



CLIX. ABBATI ET CONuENTUI uIRZILIACENSI. Approbat concordiam initam cum comite Niuernensi. 

 Cum litigantium utilitatis intersit ne sopite iudicio uel concordia questiones iterum suscitentur, si ea que prouida sunt deliberatione firmata, auctoritatis nostre robur exposcant, eis grato concurrentes  assensu, fauoris apostolici presidium impertimur. Sane postulastis a nobis ut concordiam que inter uos ex parte una et comitem ac comitissam Niuernenses ex altera super procurationibus, damnis et iniuriis interuenit, sicut per litteras uestras accepimus, quas de uerbo ad uerbum iussimus presentibus adnotari, dignaremur apostolico munimine roborare. Tenor autem litterarum talis existit: »Sanctissimo patri et domino reuerendo Innocentio Dei gratia summo pontifici, deuoti et humiles filii frater Galterius dictus abbas et conuentus uirziliacensis, deuota pedum oscula. Nouerit sanctitas uestra quod dominus Herueus comes et Mathildis  comitissa Niuernenses fecerunt nobis authenticum instrumentum, cuius tenor est talis: Uniuersis Christi fidelibus ad quos presens scriptum peruenerit, Herueus comes et Mathildis comitissa Niuernenses salutem in Domino. Nouerit uniuersitas uestra quod cum inter nos ex una parte et abbatem et conuentum monasterii uirziliacensis ex altera super quibusdam procurationibus annuis, damnis et iniuriis questio uerteretur, tandem mandauimus domino pape quod per omnia uolebamus in hac causa ipsius obtemperare mandatis. Ipse uero, communicato fratrum suorum consilio, scripsit in hunc modum: Innocentius episcopus, seruus seruorum Dei, uenerabili fratri episcopo et dilectis filiis abbati Sancti uictoris et cancellario Parisiensi salutem et apostolicam benedictionem.  Cum pro questione que inter nobilem uirum Herueum comitem Niuernensem ex parte una et dilectos filios abbatem et conuentum monasterii uirziliacensis diecesis Eduensis ex altera super quibusdam procurationibus annuis, damnis et iniuriis uertebatur, ipsius nobilis et partis alterius procuratores ad nostram presentiam accessissent, et in ea fuisset aliquandiu coram nobis prudenter et prouide disputatum, tandem ex parte nobilis antedicti relatione suorum procuratorum accepimus quod ipse uolens per omnia complacere nostre beneplacito uoluntatis, paratus erat in hac causa nostris obtemperare mandatis. Nos autem communicato fratrum nostrorum consilio hoc duximus iniungendum, ut  cum ipse et successores sui comites Niuernenses in festo paschali ad monasterium accesserint memoratum, nomine procurationis centum librarum usualis monete, que pro tempore curret, sint summa contenti tantumdem in festo beate Marie Magdalene procurationis nomine recepturi si ad monasterium accesserint supradictum, ad protectionem eiusdem monasterii, secundum quod de iure tenentur, dantes operam efficacem. Ut ergo super hoc nulla possit in posterum uia patere calumnie, mandauimus ut predictus nobilis et uxor ipsius per authenticum instrumentum abbati et conuentui monasterii eiusdem promittant se id firmiter seruaturos, suos nichilominus successores ad huius rei obseruantiam obligantes, et ad maiorem cautelam faciant hoc per carissimum  in Christo filium nostrum illustrem regem Francorum auctoritate regia confirmari. Ideoque discretioni uestre per apostolica scripta mandamus quatenus postquam nobilis memoratus et uxor sua litteras secundum formam concesserint supradictam, eumdem nobilem iuxta formam Ecclesie ab excommunicationis uinculo absoluatis quo propter idem negotium nostra est auctoritate ligatus, iniungentes eidem sub debito prestiti iuramenti ut ad impetrandam super hoc confirmationem regiam det operam bona fide. Abbatem uero et conuentum predictos ab omni decreuimus impetitione cessare, omnemque remittere questionem que ipsis aduersus nobilem  sepedictum super damnis et iniuriis competebat; decimis de Dornitiaco duntaxat exceptis, super quibus eis satisfieri uolumus et mandamus. Quod si non omnes, etc. Datum Laterani II Idus Aprilis, pontificatus nostri anno sexto decimo. Nos autem, ut promisimus, uolentes, sicut decuit, mandatum apostolicum adimplere, mediante uenerabili patre Roberto, tituli Sancti Stephani in Celio monte presbytero cardinale, apostolice sedis legato, solemni coram eo prestito corporaliter sacramento concessimus quod pacem prescriptam cum maxima deliberatione a domino papa et cardinalibus ordinatam obseruabimus bona fide, et litteris presentibus ad predicte pacis obseruationem successores et heredes nostros in perpetuum obligamus, uolentes modis  omnibus et liberaliter concedentes ut suprascripte pacis forma a nobis et successoribus et heredibus nostris in eternum firmiter et inuiolabiliter penitus obseruetur. Ut igitur que predicta sunt maiori gaudeant firmitate, ista omnia . . . filia nostra laudauit, et nos ea presenti scripto et sigillorum nostrorum appositione roborauimus. Actum apud Leigniacum castrum anno gratie millesimo ducentesimo decimo tertio, mense Octobris.« Inde est quod sanctitatem uestram quo humilius possumus exoramus quatenus pacem istam per uos et a uobis factam ita dignemini confirmare quod firma et stabilis permaneat in eternum. Nos igitur precibus uestris fauorem beneuolum impendentes, id auctoritate apostolica confirmamus et presentis scripti  patrocinio communimus. Nulli ergo, etc., confirmationis, etc. Si quis autem, etc.

Datum Laterani, Iu Non. Ianuarii, pontificatus nostri anno decimo sexto.



CLX. CAPITULO TERuISINO. De negotio episcopi Teruisini. 

 Licet dilectus filius magister Maximus notarius noster et college ipsius, per quos inquisitionem quam uenerabilis frater noster Cremonensis episcopus, tunc apostolice sedis legatus, fecerat contra uenerabilem fratrem nostrum episcopum Teruisinum, ac etiam illam que primo contra eumdem facta exstiterat  auctoritate bone memorie Albanensis electi apostolice sedis legati, examinari mandauimus, eiusdem Cremonensis processum exigente iustitia irritarint, et nos postmodum quod super hoc factum exstitit ab eisdem duxerimus approbandum, quia tamen eumdem episcopum propter alienationes quasdam et debita quibus suam dicebatur Ecclesiam onerasse habuimus de dilapidatione suspectum, super hoc uenerabilibus fratribus nostris patriarche Gradensi et episcopo Castellano direximus scripta nostra. Qui, iuxta formam sibi traditam procedentes, ueritatem super iis et aliis per Teruisinos canonicos iuramento prestito sollicite inquisitam sub suis nobis  destinauere sigillis, certo termino ipsi episcopo assignato quo personaliter uel per procuratorem idoneum nostro se conspectui presentaret. Ipso igitur in nostra presentia constituto, et inquisitione facta per patriarcham et episcopum antedictos plenius intellecta, nobis manifeste innotuit per eumdem uetus debitum quo tenetur Ecclesia Teruisina tredecim millium librarum summam attingere, computatis usuris, ac prefatum episcopum debito ipso in quinque librarum millibus ampliato, molendinum quoddam Ecclesie ipsi perutile octingentarum librarum pretio uendidisse, ac sustinuisse uassallos suos circa duorum millium librarum ualentiam alienare de feudis que ab Ecclesia tenebant eadem, data ipsi episcopo iuxta Teruisine ciuitatis statutum pretii  sexta parte; quanquam et a subditis suis quedam receperit pro collecta, et episcopii redditus circa duo millia librarum ualeant annuatim. Ciuibus etiam Teruisinis teloneum ipsi Ecclesie auferentibus se nequaquam opposuit, ut debebat, quinimo illud duobus millibus librarum estimari obtinuit ab eisdem; quanquam de ipsa pecunia nichil receperit, nisi quod commune septingentas libras, quas extorquere nitebatur ab ipso, sibi recompensauit ex illis. Ad hec, post confirmationem suam nobili uiro Guercio duo millia librarum, Ecclesie sue onere non considerato, donauit quietem propriam ipsius Ecclesie dispendio satagens procurare.

Etsi ergo eumdem episcopum ab administratione  possemus merito remouisse, utpote qui de dilapidatione non suspectus solummodo, uero etiam procul dubio culpabilis est inuentus; quia tamen uexationes quas a dicto Guercio pertulisse dignoscitur aliquatenus extenuant culpam eius, et quia etiam a uobis testimonium sibi laudabile perhibetur, eum, rigore iuris mansuetudine temperato, adhuc in administratione ipsa duximus tolerandum, uolentes cum euangelico illo agricola experiri utrum arbor huiusmodi fructum missis circa eam stercoribus sit factura; ut dimittamus eamdem, siquidem fructum fecerit exspectatum, alioquin ipsam, ne terram inutiliter occupet, succidamus. Ne autem Ecclesia sepedicta sub uoragine pereat usurarum, ipsius necessitate ac utilitate pensatis, licentiam dedimus  episcopo memorato ut cum consilio dilectorum filiorum Iordani prioris Sancti Benedicti et Iacobi archidiaconi Paduani et assensu uestro, tantum de possessionibus eiusdem Ecclesie remotioribus ac minus utilibus alienet quod decem millia librarum ueteris debiti de pretio solui ualeant earumdem, omnem aliam alienationis speciem penitus interdicentes eidem; ita ut ipso iure contractus alienationis sit irritus, si quem forte alium a predicto de bonis Ecclesie sepedicte presumpserit attentare. Ipse uero sic suas moderetur expensas quod mille libras proprii debiti de prouentibus soluat episcopalibus annuatim quousque totum fuerit persolutum, ac usuras trium millium librarum, que remanent de antiquo, interim excrescere non permittat; prouiso  sollicite ut dictarum possessionum pretium in solutionem debiti prenotati sine diminutione qualibet conuertatur. Ideoque discretioni uestre per apostolica scripta mandamus quatenus ipsi, quem ad uos cum fauore gratie nostre remittimus, in his et aliis que ad eius spectant officium fideliter assistatis, impendentes ei consilium et auxilium opportunum.

Datum Laterani, u Idus Ianuarii, pontificatus nostri anno decimo sexto.

In eumdem modum scriptum est Iordano priori Sancti Benedicti et Iacobo archidiacono Paduano, usque et quia etiam a capitulo suo testimonium sibi laudabile, etc., usque ut cum consilio uestro et assensu capituli sui tantum de possessionibus, etc., usque  conuertatur. Ideoque discretioni uestre per apostolica scripta mandamus quatenus predicta faciatis ab ipso episcopo firmiter obseruari, alioquin eumdem ab administratione curetis sublato appellationis obstaculo remouere.

Datum, ut supra.



CLXI. ARCHIEPISCOPO STRIGONIENSI ET UNIuERSIS EPISCOPIS IN HUNGARIA CONSTITUTIS. Aduersus eos qui manus iniiciunt in clericos. 

In illis non modicum superabundat iniquitas qui presumunt Christos Domini tangere, in prelatis Ecclesie malignantes. Sane intelleximus quosdam Hungaros in tantum prorupisse furorem quod inter  alia que commiserunt enormia, in uenerabilem fratrem nostrum Colocensem archiepiscopum manus presumpserunt iniicere temere uiolentas, et audacter deseuientes in gregem, qui non timuerant in pastorem, ipsius archiepiscopi clericos nec non et monachos uerberibus, damnis, et aliis iniuriis afflixerunt. uolentes igitur eosdem sacrilegos in presenti confundi, si forte resipiscant, ne pereant in futuro, fraternitati uestre per apostolica scripta mandamus quatenus si est ita, ipsos singulis diebus Dominicis et festiuis, pulsatis campanis, et candelis accensis, per uestras dieceses excommunicatos denuntiari publice faciatis et tandiu ab omnibus arctius euitari, etc., usque absoluendi. uos  denique, fratres archiepiscope ac episcopi, etc.

Datum Laterani, uII Idus Ianuarii, pontificatus nostri anno decimo sexto

In eumdem modum scriptum est nobilibus uiris uniuersis ducibus Polonie, usque et aliis iniuriis afflixerunt. Quia uero dignum est ut suffragiis et solatio careant deuotorum qui se aduersus Dei ministros in tante indeuotionis malitiam erexerunt, nobilitatem uestram rogandam duximus et monendam, per apostolica scripta mandantes quatenus si quos de memoratis sacrilegis ad uos confugere forte contigerit, eos in uestre salutis dispendium nullatenus admittatis, ne illicito fauore, quod absit! eorum uideamini communicare peccatis.

Datum, ut supra.



CLXII. ALBANENSI EPISCOPO APOSTOLICAE SEDIS LEGATO. Scribitur pro monasterio de Chortato. 


 Ex relatione dilectorum filiorum abbatis et monachorum monasterii Sancte Marie de Chortato  Thessalonicensis diecesis nos noueritis accepisse quod cum ipsorum monasterium, sicut et alia multa, iuxta morem patrie a iurisdictione quorumlibet ecclesiasticorum prelatorum exemptum fuerit ab antiquo et soli Constantinopolitano imperatori subiectum, tanta quondam bonorum omnium affluentia redundabat quod idem magna temporalium ubertate refertum, et iucunda spiritualium uenustate preclarum, ducentorum monachorum  collegium sustentabat. Sed olim clare memorie [Willelmo] marchione Montisferrati partium illarum, sicut Domino placuit, dominium obtinente, ipsisque a facie hominum fugientibus in solitudinem pre timore, P. abbas Lucetii Cisterciensis ordinis ab eodem marchione dare sibi dictum monasterium interim impetrauit, et ipsius Ecclesie presumens infringere libertates, G. monachum suum instituit in eodem: qui, tanquam lupus rapax et predo crudelis, abbatis thesauro et omnibus aliis Ecclesie ipsius ornamentis, uenditisque uictualibus et ceteris bonis quibus ipsa Ecclesia copiosissime affluebat, exinde furtiue recessit; nec, quesitus a marchione, ut penas solueret de commissis, potuit inueniri. uerum quia peccatis exigentibus in iis omnibus  auersus furor Domini nondum erat, sed ad percutiendum extenta fortius manus eius, pessimus successit iniquo. Nam R. monachus de Lucetiis tunc temporis superueniens, et nequiter se humilians, cum interiora eius existerent plena dolo, ac se in lucis angelum transfigurans, ab eodem marchione obtinuit monasterii custodiam antedicti: cuius iniquitas postmodum tanta fuit ut prioris predonis non uideretur frater uel discipulus, sed magister. Nempe cellis dirutis et domibus desolatis, ac eradicato quodam funditus oliueto, quod representabat quodammodo terrestris delicias paradisi tanquam mercator improbus ligna uendebat clibanis impudenter. Nec sic tamen potuit eius inexpleta  cupiditas satiari quin omnibus animalibus uenditis et inique distractis ita consumpserit omnia bona domus quod nouissimi exactoris crudelitas priore peior exstitit in uniuersum; quia lupi rapacitas precedentis, subsequentis respectu somnium potuit reputari. Cumque ad aures marchionis hec omnia peruenissent, idem considerans se fore a dictis monachis circumuentum, et dolens per se factam ruinam miserabilem tante domus, exinde dictum monachum expelli precepit, et supradicto abbate ac monachis conuocatis, prefatum ipsis monasterium disposuit resignare perpetuo possidendum. Sed eodem morte preuento, carissimus in  Christo filius noster Henricus, imperator Constantinopolitanus illustris, cui premissa constabant, ipsos restituit in eodem, confirmans postmodum factum suum priuilegio aurea bulla munito. Porro cum ipsi nichil inuenissent ibidem unde possent unius diei esuriem saturare, ac propter hoc ad eleemosynarum suffragia conuolantes, multa ibidem denuo congregassent, pestis alia superuenit, quorumdam uidelicet monachorum de Lucetiis; qui se spoliatos dicto monasterio asserentes, auctoritate litterarum nostrarum se in ipso restitui et exinde monachos Grecos expelli fecerunt: quibus ob reuerentiam apostolici mandati non fuit ausus contradicere imperator. Cum igitur tante calamitatis immensitas non solum ad compatiendum corda mouere, sed auribus  horrorem incutere debeat ex auditu, nobis humiliter supplicarunt ut tantis ipsorum miseriis atque malis finem imponere dignaremur, sub nostra protectione suscipientes eosdem, et a dicto monasterio eiectis malignis inuasoribus memoratis, ipsos in eodem restitui faceremus et pacifica possessione gaudere. Quia uero nobis non constitit de premissis, fraternitati tue per apostolica scripta mandamus quatenus inquisita plenius et cognita ueritate, auctoritate nostra super iis statuas et disponas que secundum Deum uideris expedire; contradictores, si qui fuerint, uel rebelles per censuram ecclesiasticam appellatione postposita compescendo. Tu denique, frater episcope, super teipso, etc.

 Datum Laterani, II Idus Ianuarii, pontificatus nostri anno sexto decimo.



CLXIII. EPISCOPO ET CAPITULO MASSILIENSIBUS. Ut prebendam assignent Raimundo scriptori. 

Quantum sit inobedientie culpa grauis et obedientie uirtus magna protoplasti transgressoris pena demonstrat, quam adhuc soluit tota sua posteritas et deplorat, et secundi Ade obedientia humilis et deuota, quam usque ad mortem Patri exhibuit, protestatur: propter quam Deus Pater super omnes ipsum exaltans, non solum dedit ei nomen quod est super omne nomen, et omnem sibi principatum et potestatem subiecit,  uerum etiam sibi concessit ut genus humanum perpetua morte damnatum sua morte redimeret et ad gaudia eterna transferret. Cum igitur contra inobedientie gradus, qui precipitant in infernum, per Christum scala sit obedientie preparata, per quam conscendere ualeamus in celum, de uobis non sufficimus admirari quod uos uiam regiam declinantes, ambulare per deuia in contemptum nostrum et animarum uestrarum salutis dispendium contumaciter elegistis. Nam cum uobis pro dilecto filio magistro Raimundo scriptore ac familiari nostro, cuius fidelitatem et prudentiam laudabilem et deuotam diutius sumus experti, iam  quartum direxerimus scripta nostra, ut eidem, quem dudum ad mandatum nostrum nullo sibi beneficio assignato in fratrem et canonicum recepistis, curaretis, sicut uni ex uobis, tam in domibus quam in aliis prouidere, ac postmodum quibusdam ex uestris in nostra presentia constitutis hoc idem iniunxerimus uiua uoce, uos, quod graue gerimus et indignum, tanquam inobedientie filii pingui ceruice ac armato collo iugum precepti nostri excutientes a uestris humeris impudenter, id hactenus efficere non curastis. Quocirca discretioni uestre per apostolica scripta districte precipiendo mandamus quatenus iuxta prescriptam formam ipsi magistro non differatis ulterius prouidere. Alioquin tantarum transgressionum non effugietis debitam  ultionem; scientes nos dilecto filio Petro tituli Sancte Marie in Aquiro diacono cardinali, apostolice sedis legato, per apostolica scripta districte precipiendo mandasse ut si uos mandatum nostrum neglexeritis adimplere, ipse de bonis Ecclesie uetre secundum formam eamdem competentem sibi prouisionem nostra suffultus auctoritate assignare procuret; contradictores, si qui fuerint, uel rebelles sublato cuiuslibet contradictionis et appellationis obstaculo per censuram ecclesiasticam compescendo.

Datum Laterani, XIII Kal. Februarii, pontificatus nostri anno sexto decimo.



CLXIu. NICOLAO TUSCULANO EPISCOPO APOSTOLICAE SEDIS LEGATO. De relaxando interdicto Anglie. 


Cupientes secundum officii nostri debitum tam regno quam sacerdotio in Anglia prouidere, fraternitati tue presentium auctoritate mandamus atque precipimus quatenus, cum carissimus in Christo filius noster Ioannes illustris rex Anglie persoluerit in manibus tuis et uenerabilium fratrum nostrorum Cantuariensis archiepiscopi S. R. E. cardinalis ac episcopi Eliensis nec non dilecti filii Pandulphi subdiaconi nostri centum millia marcharum argenti ad opus eorum quibus facienda est restitutio ablatorum, computatis iis que ipse iam tradidit  prefato archiepiscopo et episcopis aut aliis hoc negotium contingentibus de ipsorum conscientia uel mandato, ita quod si facta inquisitione constiterit plus ablatum, suppleatur ab ipso, si uero minus, refundatur eidem, tu receptis eius patentibus litteris suo sigillo munitis, quibus se profiteatur ad hoc etiam inter alia ex prestito pridem nobis iuramento teneri quod tam super restituendis ablatis quam super recompensandis damnis mandatis nostris absque refragatione parebit, relaxes protinus sententiam interdicti, et super utrisque inquisitionem fieri facias diligentem, quam nobis mittere non postponas, pretaxatam uero pecuniam distribui  facias secundum proportionem ablatorum inter eos quibus est restitutio facienda. Cum igitur hoc mandatum de certa scientia faciamus, uolumus et iubemus ut illud sublato cuiuslibet contradictionis et appellationis obstaculo exsequaris, nisi iam aliter sit de communi uoluntate prouisum uel adhuc conuenerit prouidendum pro relaxando celeriter interdicto; quia tali ac tanta cautione premissa seruari non decet ob huiusmodi causam diutius circa populum sententiam interdicti, quam circa regem absque mandato nostro idem archiepiscopus relaxauit, celebrando illi diuina, ut alia taceamus in quibus ipse fines nostri mandati asseritur excessisse; per que tamen ecclesiastice libertati nolumus impedimentum afferri, pro qua est summopere insistendum.

 Datum Laterani, X Kal. Februarii, pontificatus nostri anno sexto decimo.



CLXu. EPISCOPO WRATISLAuIENSI. uicaria perpetua est beneficium. 

 Postulasti per sedem apostolicam edoceri utrum alicuius Ecclesie perpetuo uicario de prouentibus uicarie bonisque paternis habenti unde ualeat commode sustentari tenearis per illam communem formam, Cum secundum Apostolum  , in ecclesiastico beneficio prouidere. Ad quod sic duximus respondendum, quod cum per formam predictam necessitatibus pauperum clericorum qui  nullum sunt ecclesiasticum beneficium assecuti, sicut ibidem exprimi consueuit, sedes apostolica duxerit succurrendum, perpetuus uicarius, nisi de uicaria fecerit mentionem, commodum reportare non debet de huiusmodi litteris, utpote ueritate tacita impetratis. Non enim carere beneficio ecclesiastico dici debet cui competenter de perpetue uicarie prouentibus est prouisum; et pro habente beneficii sufficientis subsidium ex certa scientia super obtinendo alio beneficio de leui non scribimus, quin faciamus de primo in nostris litteris mentionem. Tu denique, frater episcope, super te ipso, etc.

Datum Laterani, uI Idus Ianuarii, pontificatus nostri anno sexto decimo.



CLXuI. EIDEM. Sectio prebendarum quomodo intelligatur uetita. 


 uacante quadam in Ecclesia tua prebenda, duas ex ea constituens, ad illas de assensu capituli tui duos canonicos assumpsisti: quorum altero apud sedem apostolicam uiam uniuerse carnis ingresso, prebendam quam defunctus habuerat, quidam clericus Hippolytus nomine fuit auctoritate sedis apostolice assecutus. uerum cum idem Hippolytus te super integratione prebende per quasdam nostras litteras inquietet, et alius idem ius  aduersus te se habere proponat, quid facere debeas postulasti per sedem apostolicam edoceri. Super quo fraternitati tue sic duximus respondendum, quod cum Turonensis statuta concilii sectionem inhibeant prebendarum, teneris utique de his que uacare contigerit integrare prebendam; nisi forte rationabili causa de uacante prebenda predicte due fuerint constitute, ac tot sint utriusque prouentus quod per utramque sit utrique prouisum in beneficio competenti. Tu denique, frater episcope, super te, etc.

Datum, ut supra.



CLXuII. EBREDUNENSI, ARELATENSI, AQUENSI, ET NARBONENSI ARCHIEPISCOPIS, ET EORUM SUFFRAGANEIS, ET ABBATIBUS, PRIORIBUS, DECANIS, ARCHIDIACONIS, ET ALIIS ECCLESIARUM PRAELATIS IN EBREDUNENSI, ARELATENSI, AQUENSI, ET NARBONENSI PROuINCIIS CONSTITUTIS. Eis commendat legatum. 


Equo rufo, de quo loquitur in Apocalypsi Ioannes, iamdudum in prouincia et conuicinis partibus exeunte, qui super eum sedebat discordie seminator pacem sumpsit de terra, prout sibi datum fuerat exigentibus meritis habitantium in eadem, ut se ad inuicem interficerent, et terra penitus uastaretur, et non solum priuata bona essent in direptionem et predam, uerum etiam ad sacra extenderent manus suas, ac Ecclesie, que domus orationis esse debebant et refugium miserorum, incastellarentur  in castra, et fierent Satane satellitibus munimentum. Huic autem pesti se niger equus adiunxit, uidelicet hereticorum peruersitas: qui quamuis multi sint numero, sunt tamen diabolo unus equus; quoniam etsi Samsonis uulpecule significantes eosdem facies gerant diuersas, caudas tamen habent ad inuicem, quoniam in idipsum peruersitatis conueniunt colligatas, ut qui super eum sedebat hostis antiquus, bilibrem tritici lederet, eos scilicet qui alios uerbo et exemplo reficiunt, ac tres bilibres hordei minores fidem sancte Trinitatis habentes, et etiam uinum et oleum, mansuetos pariter et austeros, quos omnes Christus uno denario, proprio uidelicet sanguine, compararat. uerum cum se nullus pro domo Domini opposuisset eidem, facta est fames  in terra, et paruuli petierunt panem; sed qui eis frangeret, nullus erat, pastoribus in mercenarios commutatis. Luxit et defluxit et infirmata est terra pariter et infecta, depopulata est regio, luxit humus, quoniam deuastatum est triticum; confusum est uinum, elanguit oleum, et agricole sunt confusi. Inuaserunt enim gregem Domini lupi rapaces in uestimentis ouium uenientes; et pastores, pascentes seipsos, illos nec canum latratu nec baculo ab ouili Dominico effugarunt; sed tanquam mercenarii, lupis dispergentibus oues, sunt in fugam conuersi, qui debuerant accingi gladio super femur in ultionem illorum qui uitulum conflauerant adorandum.

Nos igitur, quibus omnium sollicitudo imminet generalis, attendentes eos quos apostolica sedes in  partem sollicitudinis euocauit, super gregem suum noctis uigilias non seruare, sed dormitare potius ac dormire, utrique pesti uolentes occurrere, ad partes illas pacis et fidei angelos curauimus destinare, ut alteros per exhortationis studium reducerent ad concordiam, et alteros per sanam doctrinam reuocarent ad fidem, ac ledi triticum, hordeum, uinum et oleum prohiberent. Sed quoniam in uerbo Domini pugnando cum bestiis proficere non ualebant, super montem caliginosum signum fecimus eleuari, contra eos sanctificatis Domini et fortibus euocatis: qui fines eius ingressi conculcauerunt superbiam Chaldeorum, hereticis ex maxima parte destructis, et ab illis partibus effugatis, uirisque catholicis in locum succedentibus eorumdem.  Pacis quoque federa inter eos qui ad inuicem dissidebant, pacis euangeliste predicti, eo qui est pax nostra prestante auxilium, reformarunt, ut non emularetur Ephraim Iudam, et Iudas Ephraim minime impugnaret. uerum quia ille qui paci hominum inuidet et saluti, nouas illic dissensionis materias seminauit, ne superexcrescente zizania triticum suffocetur cum labore tanto et studio seminatum, dilectum filium nostrum Petrum, tituli Sancte Marie in Aquiro diaconum cardinalem, apostolice sedis legatum, uirum utique litteratum, prouidum et honestum, quem inter ceteros fratres nostros specialis caritatis brachiis amplexamur, ad partes illas a latere nostro destinamus, qui auctoritate  ac uice nostra pacis federa iampridem inita corroboret et confirmet, et ut uir potens in opere et sermone, nouellam plantationem irrigans in fide foueat et consolidet orthodoxa, et generaliter destruat et euellat, edificet atque plantet que destruenda et euellenda, nec non edificanda uiderit et plantanda, corrigendo et reformando quod correctionis et reformationis officio cognouerit indigere. Quocirca uniuersitatem uestram monemus et exhortamur attentius, per apostolica uobis scripta districte precipiendo mandantes quatenus legatum ipsum sicut personam nostram, imo nos in ipso, recipientes benigne ac honorifice pertractantes, ea que statuenda duxerit uel etiam corrigenda recipiatis humiliter et inuiolabiliter obseruetis. Alioqui sententiam quam  rationabiliter tulerit in rebelles ratam habebimus et faciemus, auctore Domino, inuiolabiliter obseruari.

Datum Laterani, XuI Kal. Februarii, pontificatus nostri anno sexto decimo.



CLXuIII. SANCTI ATHANASII CAETERISQUE ABBATIBUS ET MONACHIS MONTIS-SANCTI. Recipiuntur sub protectione sedis apostolice. 

Relatione illustrium et magnorum uirorum nostrorum est apostolatui declaratum quod ille qui est mons domus Domini preparatus in uertice montium, ut ad eum confluant omnes gentes, Sanctus uidelicet sanctorum, qui Ecclesie fundamenta in sanctis montibus collocauit, montem uestrum super mare situm  ad inhabitandum suis fidelibus preelegit: qui effectum sui nominis et nominis in se habens, licet aridus sit et asper ac temporalis fertilitatis gratia destitutus, est tamen inter alios mundi montes maxima spiritualium ubertate mirabiliter fecundatus. Nam cum trecentis monasteriis et gloriosa religiosorum uirorum multitudine arctam et pauperem uitam ducentium decoretur, tanta usque modo refloruit excellentia honestatis, tanta religionis eximie claritate refulsit, ut de ipso cum Iacob recte possit quis dicere admirando: uere sanctus est iste locus ; quia hic est domus Dei, et quedam quodammodo porta celi, ubi multitudo celestis exercitus, tanquam castrorum acies ordinata, et parata suscitare Leuiatan, uictoriose pugnat iugiter  cum dracone, psallens Domino sapienter. Propter quod cum iamdudum fama uestri nominis, que fuerat effusa sicut oleum circumquaque, multos populos ad se traxerit in odorem unguentorum uestrorum, ipsos currere faciens a remotis, Ecclesiarum prelati et imperatores Constantinopolitani pluresque principes seculares per priuilegia sua multa olim tante libertatis preeminentia uos dotarunt ut post Deum, cui uos uolebant libere famulari, nullius unquam essetis iurisdictioni subiecti. Ceterum, peccatis exigentibus nunc ex parte has infregit mundana potentia libertates per quemdam Dei et Ecclesie inimicum, qui latrunculis congregatis in quodam castro quod idem in monte uestro construxerat per auxilium brachii secularis, non solum ecclesias uestras  tanquam predo sacrilegus et crudelis, auro, argento et ornamentis omnibus spoliauit, uerum etiam ut pecuniam exhauriret, quam uos credebat ille perditionis filius congregasse, tanquam insanus carnifex atque tortor peremit crudeliter quosdam uestrum multiplici genere tormentorum; sed tandem sua praua intentione frustratus, quam in camino cupiditatis ignis auaritie succendebat, exinde iustitia exigente per imperatoris potentiam est deiectus. Unde ne cuiusquam presumptoris audacia uolentis iurisdictionem aliquam super uos sibi temere usurpare uestra pax et tranquillitas de cetero perturbetur, nobis humiliter supplicastis ut uestris uobis libertatibus confirmatis, sub beati Petri ac nostra  protectione uos suscipere dignaremur. uolentes igitur paci et quieti uestre paterna sollicitudine prouidere, uestris iustis postulationibus inclinati, personas et locum in quo diuino estis obsequio mancipati, possessiones etiam et omnia bona uestra que impresentiarum rationabiliter possidetis, uel in futurum iustis modis, dante Domino, poteritis adipisci, sub beati Petri et nostra protectione suscipimus. Libertates autem et immunitates rationabiles et antiquas ac etiam approbatas, prout in uestris priuilegiis dicitur contineri, uobis et per uos monasteriis uestris auctoritate apostolica confirmamus et presentis scripti  patrocinio communimus. Nulli ergo, etc., nostre protectionis et confirmationis, etc. Si quis autem, etc.

Datum Laterani, XuI Kal. Februarii, pontificatus nostri anno sexto decimo.



CLXIX. PRAEPOSITO ET CAPITULO SANCTAE MARIAE IN uINEIS, IANUENSIBUS. Eis conseruat iura parochialia. 

 Olim ad instantiam S. de Camilla ciuis Ianuensis asserentis quod ad Ecclesiam uestram, cuius parochianus existit, sine periculo uite accedere non ualebat, uenerabili fratri nostro Ianuensi archiepiscopo dedimus in mandatis ut si dictus ciuis tantum annui redditus iuxta bonorum uirorum estimationem  assignare uellet Ecclesie memorate quantum a domo sua Ecclesia ipsa percipere consueuerat annuatim, daret eidem licentiam oratorium in fundo proprio construendi sine iuris preiudicio alieni. Cum igitur inter eumdem S. ac uos proponentes quod huiusmodi littere per ueri suppresionem et expressionem mendacii fuerant impetrate coram dicto archiepiscopo fuisset diutius disputatum, ac idem rei seriem per suas nobis litteras intimasset, nos iis que W. concanonicus uester et W. presbyter procuratores partium in nostra proposuere presentia plenius intellectis, prefatam Ecclesiam uestram ab ipsius ciuis impetitione super hoc duximus absoluendam. Nulli ergo, etc., nostre diffinitionis, etc. Si quis autem, etc.

 Datum Laterani, XuII Kal. Februarii, pontificatus nostri anno sexto decimo.



CLXX. PETRO SANCTAE MARIAE IN AQUIRO  DIACONO CARDINALI APOSTOLICAE SEDIS LEGATO. De uicecomitatu Nemausensi. 

Cum dilectus filius nobilis uir Simon, comes Montisfortis, uicecomitatum Nemausensem, qui nomine nostro tenetur, ad uicecomitatum Biterrensem asserat pertinere, discretioni uestre per apostolica scripta mandamus quatenus inquiras super hoc plenius ueritatem, et quod inueneris, cures nobis fideliter intimare.

Datum Laterani, XIII Kal. Februarii, pontificatus  nostri anno sexto decimo.



CLXXI. EIDEM. De absolutione quorumdam nobilium. 

 Etsi nobilium uirorum comitis Conuenarium et Gastonis excessus graues sint plurimum et enormes, quia tamen humiliter pulsantibus non est ecclesie aditus precludendus, discretioni tue per apostolica scripta mandamus quatenus sufficienti ab eis, iuxta quod uideris expedire, cautione recepta, ipsos reconcilies ecclesiastice unitati, et disponas de illis  secundum Deum prout de prudentum uirorum consilio uideris disponendum.

Datum Laterani, XI Kal. Februarii, pontificatus nostri anno sexto decimo.

In eumdem modum scriptum est nobili uiro Simoni comiti Montisfortis ut supra  uno folio. Equo rufo, etc., usque orthodoxa, et natum inclyte recordationis Petri regis Aragonum, quem tu detines, restitui faciat regno suo, ut de ipsius custodia prouideat et disponat. Quocirca nobilitatem tuam rogando monemus et exhortamur attentius per apostolica scripta mandantes quatenus legatum ipsum sicut personam nostram, imo nos in ipso, honorifice ac benigne recipias et pertractes, et eius monitis ac preceptis intendas humiliter et deuote. Et  quoniam amodo indecens esset ut quacunque occasione natum retineres regis predicti, eumdem in manibus legati memorati resignes, ut de ipso prouideat sicut uiderit expedire. Alioquin super hoc idem legatus procedet prout in mandatis a nobis uiua uoce recepit.

Datum Laterani, X Kal. Februarii, pontificatus nostri anno sexto decimo.



CLXXII. PETRO SANCTAE MARIAE IN AQUIRO DIACONO CARDINALI APOSTOLICAE SEDIS LEGATO. De absolutione Tolosanorum. 

 Etsi Tolosanorum excessus grauis sit enormis, quia tamen sepe et nuper per dilectos filios P. Guilardum  et B. Gilaberti nuntios suos pulsarunt ad ianuam, et humiliter pulsantibus non est Ecclesie aditus precludendus, discretioni tue per apostolica scripta mandamus quatenus sufficienti ab eis, iuxta quod uideris expedire, cautione recepta, ipsos reconcilies ecclesiastice unitati, et sic ciuitas ipsa reconciliata sub apostolice sedis protectione consistat, non molestanda de cetero a comite Montisfortis uel aliis fide catholicis, dum in fide catholica  et ecclesiastica pace duxerint persistendum. Quod si forte satisfacere noluerint, et in errore suo duxerint persistendum, nos per indulgentias innouatas crucesignatos et fideles alios precipimus excitari ut ad exstirpandam pestem huiusmodi diuino freti auxilio insurgentes, tam contra ipsos quam quoslibet alios receptatores aut defensores eorum, qui plus ipsis hereticis sunt nociui, procedant in nomine Domini Sabaoth.

Datum Laterani, uIII Kal. Februarii, pontificatus nostri anno sexto decimo.



CLXXIII. NICOLAO TUSCULANO EPISCOPO APOSTOLICAE SEDIS LEGATO, ET P. SUBDIACONO ET FAMILIARI NOSTRO. De denario B. Petri in Anglia. 


Cum, sicut uestra discretio plene nouit, singule domus totius Anglie singulos denarios pro censu beati Petri annuatim nobis soluere teneantur, prelati Anglie, qui eum nostro nomine collegerunt, rem inuito domino contrectantes, maiorem sibi exinde partem non sunt ueriti retinere, cum nonnisi trecentas marcas nobis persoluerint, et sibi mille uel amplius usurparint. Ut igitur ius Ecclesie Romane seruetur illesum, discretioni uestre presentium auctoritate districte precipiendo mandamus quatenus prius recipientes ab eis denarium ipsum, prout hactenus exsoluerunt, et eos ad id, si necesse fuerit, per censuram ecclesiasticam appellatione postposita compellentes, firmiter postmodum  ex parte nostra iniungatis eisdem ut residuum cum integritate persoluant. Non enim uidemus quo iure ualeant se tueri, cum nec concessionem possint ostendere a sede apostolica sibi factam, nec centenariam  contra Romanam Ecclesiam prescriptionem probare, maxime si tempora  schismatum  subducantur. Si tamen de iure uoluerint experiri, prefigatis eis terminum competentem quo per responsales idoneos nostro se conspectui  representent, quidquid iuris super iis habuerint ostensuri; protestatione premissa, quod si iudicio duxerint contendendum, nos quidquid hactenus est subtractum, in ipso iudicio repetemus.

Datum Laterani, u Kal. Februarii, pontificatus nostri anno sexto decimo.



CLXXIu. TUSCULANO EPISCOPO APOSTOLICAE SEDIS LEGATO, ET NORWICENSI ET WINTONIENSI EPISCOPIS. Scribitur pro Richardo de Marisco. 

 Cum quidam pontifices et ecclesiarum prelati de Anglia, qui a dilecto filio Richardo de  Marisco iamdudum regiis obsequiis insudante in multis existimant se offensos, in quibus forte culpabilis non existit, moliantur eidem sicut accepimus, grauamina irrogare, nos ipsi uolentes super hoc paterna sollicitudine prouidere, fraternitati uestre presentium auctoritate mandamus quatenus quoslibet molestatores ipsius ab eius indebita molestatione per censuram ecclesiasticam appellatione postposita compescatis. Quod si non omnes iis, etc. uos denique, fratres episcopi, etc.

Datum Laterani, u Kal. Februarii, pontificatus nostri anno sexto decimo.



CLXXu. TUSCULANO EPISCOPO APOSTOLICAE SEDIS LEGATO. Super eodem. 


Licet olim duxerimus prouidendum ut clerici Anglie, qui pro discordia inter sacerdotium et regnum exorta excommunicationis fuerunt uinculo innodati, cum litteris uenerabilis fratris nostri Stephani Cantuariensis archiepiscopi, S. R. E. cardinalis, rei ueritatem plenarie continentibus ad apostolicam sedem accederent absolutionis beneficium petituri, et dilectus filius Richardus de Marisco clericus regis sine huiusmodi litteris ad nostram uenisse presentiam dignoscatur, quia tamen non creditur id ex contemptu fecisse, sed eiusdem regis potius urgente mandato, qui ad nos cum festinantia  destinabat eumdem, nolumus ut ea occasione ab aliquo molestetur; maxime cum ratiociniis et aliis regiis negotiis impeditus, facile non ualeat super hoc denuo ad sedem apostolicam laborare: propter quod nos sibi de speciali gratia super premissis fecimus beneficium absolutionis impendi. Ideoque fraternitati tue per apostolica scripta mandamus quatenus si eumdem propter hoc ab aliquibus contigerit molestari, tu eos ab ipsius molestatione, monitione premissa, per censuram ecclesiasticam appellatione remota compescas. Tu denique, frater episcope, super teipso, etc.

Datum Laterani, ut supra.



CLXXuI. RICHARDO DE MARISCO ARCHIDIACONO NORUMBRIAE. Recipitur sub protectione B. Petri. 


Sacrosancta Romana Ecclesia, etc., usque concurrentes assensu, personam tuam cum omnibus bonis que impresentiarum rationabiliter possides, aut in futurum iustis modis, prestante Domino, poteris adipisci, sub beati Petri et nostra protectione suscipimus et presentis scripti patrocinio communimus, ut donec te dignum reddideris, apostolica ualeas protectione gaudere. Nulli ergo, etc., nostre protectionis, etc. Si quis, etc.

Datum Laterani, II Kal. Februarii, pontificatus nostri anno sexto decimo.



CLXXuII. PATRIARCHAE ET CAPITULO ANTIOCHENIS. De prebenda quadam Antiochena. 


Constitutus in nostra presentia dilectus filius I. diaconus nobis humiliter supplicauit quod cum in Antiochena Ecclesia per nouem annos et amplius in regimine scholarum et diuinis officiis fideliter seruierit et deuote, diaconatus ordinem suscipiens in eadem, ipsum in canonicum eiusdem Ecclesie recipi faceremus. Quia uero ei non solum uenerabiles fratres nostri patriarcha Hierosolymitanus et Tripolitanus et Antaradensis episcopi per litteras suas, uerum etiam tu, frater patriarcha, per tuas laudabile testimonium perhibes, asserens quod nisi  propositum assumpsisset redeundi ad propria, cum tibi, frater patriarcha, et uobis, filii capitulum, seruitium eius gratum esset non modicum et acceptum, posset apud uos de facili beneficium adipisci, cum dignum sit ut ubi laborasse dignoscitur. ibi pro labor e stipendium consequatur, deuotionem uestram rogandam duximus et monendam, per apostolica uobis scripta mandantes quatenus ob reuerentiam apostolice sedis et nostram, nec non eiusdem prudentiam, ipsum recipiatis in canonicum et in fratrem, ei stallum in choro et locum in capitulo assignantes. Alioquin uenerabili fratri nostro Sidoniensi episcopo et dilectis filiis priori Sancti Michelis et cantori Tripolitano damus nostris litteris id mandatis ut uos ad id, nisi aliquid canonicum  obuiet, per censuram ecclesiasticam appellatione remota compellant. Tu denique, frater patriarcha, super teipso, etc.

Datum Laterani, Iu Kal. Februarii, pontificatus nostri anno sexto decimo.

Illis scriptum est super hoc.



CLXXuIII. GRIMALDO ET SOCIIS SUIS CRUCESIGNATIS. Ut uotum suum exsequantur. 

Cum in cruce Domini nostri Iesu Christi gloriari oporteat Christianos, eis non deerit doloris materia  dum lignum salutifere crucis, in quo salus mundi pependit et eterne mortis chirographum uita moriendo deleuit, sub manu tenetur hostili, sepulcro Dominici corporis glorioso utcunque facto inglorio et ab impiis profanato. uenerunt siquidem gentes in hereditatem Dominicam, et loca sancta proles polluit Chananea. Sed cum in Christo simus heredes, satis in publico nostrum, si uolumus, uidemus opprobrium, eo quod hereditas nostra uersa est ad alienos, et domus nostre ad extraneos deuenerunt; et sic nobis iniuriarum actiones abundant, cum et Dominicas persequi teneamur et nostras omittere minime debeamus, ne in illo minus deuoti et in nobis desides reputemur, si super hoc non exsoluerimus Domino debitum, et interesse neglexerimus  nostre fidei speciale; presertim cum, etsi utriusque merita se contingant, utraque tamen felices et suos habet effectus, eo quod in huiusmodi casu causa Dei temporalis honoris commodum non excludit, et nostra eterne glorie premio non priuatur. Unde feruenter et prouide currendum est in huiusmodi stadio, ut tale possit brauium comprehendi, feliciter et constanter est in hoc agone pugnandum, ut tanti premii corona sequatur. Quapropter gaudere potestis in Domino uobis esse diuinitus, sicut credimus, inspiratum ut uos ad tanti regis deuoueritis obsequium, signo crucis assumpto in subsidium terre sancte, ibi peregrinaturi pro Domino ubi Rex regum et Dominus dominantium  dignatus est peregrinari pro seruis, ut eos superne patrie ciues et eterne beatitudinis faceret coheredes. Eia igitur, uiri prudentes, iactate in Domino cogitatum, et ipse diriget gressus uestros, non in uiribus uestris siue prudentia, sed in illius potentia et misericordia confidentes qui currum et exercitum Pharaonis proiecit in mare, gloriosus in sanctis suis, et in maiestate mirabilis, cuius uerbo celi firmati sunt, et cum imperat mari et uentis, cessat tempestas. Nec est uobis de aduerse partis multitudine desperandum, si puro corde prelium Domini Sabaoth curaueritis preliari, memores quod in Gedeonis prelio sub breui satis numero suum Dominus restrinxit exercitum, et de inermis funda Dauid emissi lapides armati Philisthei  superbiam depresserunt. Ceterum cum procedatis in Domino parare uiam exercitui generali, ea remissionis et immunitatis gratia uolumus uos gaudere quam in generalibus litteris  duximus exprimendam.

Datum Laterani, Xu Kal. Martii, pontificatus nostri anno sexto decimo.



CLXXIX. NOBILI uIRO DUCI ET CONSILIARIIS uENETORUM. Ut nauigia commodent crucesignatis. 

Cum in cruce Domini, etc., ut supra, usque debeamus. Sane dilectus filius nobilis uir Grimaldus de  Monte Silicis et quamplures socii sui zelati Christiane gentis honorem, humeris suis signo crucis in presso, se deuouerunt ad obsequium crucifixi, Hierosolymam profecturi, ut ibidem sub crucis uexillo militent Deo regi, qui pro nobis triumphauit in cruce. uerum cum ipsi non in uiribus suis nec uirorum multitudine, sed in illius potentia confidentes qui currum et exercitum Pharaonis proiecit in mare, gloriosus in sanctis, et in maiestate mirabilis, proponant cum cautela procedere ac parare uiam exercitui generali, nobis cum multe deuotionis instantia supplicarunt ut cum nauigio egeant super hoc uobis scribere dignaremur. Porro a tanti regis obsequio manus uestra non debet esse remota quoniam sic causa Dei agitur quod cuiuslibet fidelis  commoditas geritur in hoc casu. Absurdum quoque uideretur et absonum si prudens potentia et potens prudentia uestra, que in multis temporalibus eminet, lateret, quod absit! in negotio Iesu Christi, ubi dum temporale prestatur obsequium, eterne felicitatis premium exspectatur. Eia igitur, uiri prudentes et prouidi, ad factum tam laudabile auxilii manum porrigite, ut predicti crucesignati pro competenti naulo uestro nauigio transeant, uel de uestra licentia naues emant a uenetis, quibus ualeant transfretare. uerum quia iacula impreuisa plus nocent, transitus talium ante tempus in publicam deduci non debet notitiam, ut prelium Domini eo salubrius prelientur quo minus prescientie  clypeo aduersarii fuerint premuniti.

Datum, ut supra.



CLXXX. ARCHIEPISCOPIS ET EPISCOPIS PER LOMBARDIAM ET TUSCIAM CONSTITUTIS. Super eodem. 

Quam laudabile, quam pium et fauorabile pro subsidio terre sancte propositum lator presentium nobilis uir Grimaldus assumpserit, ipsius relatione poteritis edoceri. Cum igitur res sit digna fauore, imo dignissima, uniuersitati uestre per apostolica scripta mandamus quatenus habentes ad illum respectum cuius causa specialius geritur in hoc casu,  opem detis et operam ut uiros inueniat secundum cor suum, cum quibus in diuine uirtutis potentia quod pio concepit proposito in subsidium terre sancte salubri persequatur effectu. Ceterum quia preuisa iacula minus nocent, expedit ut quod idem uobis secreto retulerit in publicam non deducatur notitiam ante tempus ut, dante Domino, exsequatur efficacius quod intendit quo minus aduersarii fuerint premuniti. uos denique, fratres archiepiscopi et episcopi, etc.

Datum Rome, apud Sanctum Petrum, XI Kal. Martii, pontificatus nostri anno sexto decimo.



CLXXXI. ARCHIEPISCOPO LUNDENSI APOSTOLICAE SEDIS LEGATO. Ut ueniat ad concilium generale. 


Inter cetera deuotionis obsequia que tenentur episcopi et precipue archiepiscopi sedi apostolice tanquam matri fideliter exhibere, hoc unum precipue debet esse, ut ad concilium ueniant euocati: ad quod archiepiscopi iuramento prestito sunt astricti. Unde plurimum admiramur quod te super hoc excusare aliquatenus uoluisti, cum etiam non uocatus deberes modis omnibus laborare ut tam sancto concilio interesses, ad quod ex omni parte cum desiderio multo current principes et prelati et totius cleri generaliter flos et decus, ut tot et tantos  patres conscriptos ad edificationem suam uidere ualeant et audire, ac mereantur esse participes orationum suarum et bonorum omnium que sancta synodus duxerit statuenda. Non ascendat igitur in cor tuum uel cuiusquam pontificis aut prelati ut tam ignominiosam maculam in gloria sua ponat quod se a tanta solemnitate ac opere sic necessario et tam pio qualibet occasione subducat; quia preter inobedientie culpam et penam, indignationem Dei et nostram et confusionem incurreret ac opprobrium sempiternum. Ideoque per apostolica scripta mandamus et districte precipimus quatenus tam tu precipue quam ceteri Ecclesiarum prelati per tuam prouinciam constituti iuxta primi mandati nostri tenorem a Kalendis Nouembris proximo nunc  futuris usque ad annum, siue per mare, siue per terram, quocunque modo poteritis, ad sedem apostolicam uenire pro uiribus laboretis. Speramus enim in Domino quod interim ille qui potenter imperat  uentis et mari, frementis freti fluctus sedabit, ut fiat optata tranquillitas nauigantibus, et inimicos reducet ad pacem, ut fiat iter agentibus uia tuta. Ad hec, quoniam consimiles litteras uenerabili fratri nostro archiepiscopo misimus Upsalensi, fraternitati tue per apostolica scripta mandamus quatenus ei et suffraganeis eius districte precipias ut usque predictum terminum quocunque modo poterint ad apostolicam sedem uenire pro uiribus elaborent. Sane quia, ut asseris, ad crucis negotium promouendum tibi non sufficit euectionum numerus nostris litteris designatus, et usque ad tricesimum numerum postulas licentiam tibi dari, nos hoc tue conscientie duximus committendum, ut super hoc procedas sicut uideris expedire. Tu denique, frater  archiepiscope, etc.

Datum Rome apud Sanctum Petrum, IX Kal. Martii, pontificatus nostri anno sexto decimo.



CLXXXII. RIGENSI EPISCOPO. Quod Ecclesia Rigensis nulli metropolitano est subiecta. 

Cum in memoria hominum non existat Rigensem Ecclesiam alicui metropolitico iure subesse, uolumus et mandamus ut donec in generali concilio super hoc aliquid certum duxerimus statuendum, nulli tanquam metropolitano interim respondere cogaris. Tu denique, frater episcope, super teipso, etc.

 Datum Rome apud Sanctum Petrum X Kalend. Martii, pontificatus nostri anno sexto decimo.

In eumdem modum scriptum est Estoniensi episcopo pro Estoniensi Ecclesia  .



APPENDIX LIBRI DECIMI SEXTI.



CLXXXIII. SANCTI PETRI DE MONASTERIO ET DE CHANTILA PRIORIBUS BITURICENSIS ET NIuERNENSIS DIeCESUM, ET THESAURARIO NIuERNENSI. De subiectione monasterii Menatensis. 


Cum causa que inter Cluniacensem Ecclesiam ex parte una et monasterium Menotense ac uenerabilem fratrem nostrum Claromontensem episcopum ex altera super eiusdem monasterii subiectione noscitur agitari diuersis iudicibus fuisset ab apostolica sede commissa, tandem ad instantiam Cluniacensium dilectum filium W. abbatem prefati monasterii ad presentiam nostram uocauimus responsurum. Ipso igitur et dilectis filiis H. et P. monachis et procuratoribus ipsius Ecclesie in nostra presentia constitutis, et tam super petitorio quam possessorio  lite legitime contestata, quia super hinc inde propositis per assertiones eorum fieri nobis non potuit plena fides, causam eamdem de ipsorum assensu uobis duximus committendam, per apostolica  scripta mandantes quatenus partibus conuocatis, et auditis hinc inde propositis, quod canonicum fuerit appellatione postposita decernatis, et faciatis quod decreueritis per censuram ecclesiasticam firmiter obseruari. Testes autem, etc., usque perhibere. Nullis litteris obstantibus, etc. Quod si non omnes, etc., duo uestrum, etc.

Datum Laterani, u Kal. Iunii, pontificatus nostri anno sexto decimo.



CLXXXIu. ARCHIEPISCOPO RAuENNATI ET EPISCOPO CREMONENSI. Ut Bononiensem episcopum compellant ad cessionem. 

Cum Boniensis episcopus olim ad consilium et  suggestionem bone memorie Gerardi Albanensis electi, suam insufficientiam recognoscens, sarcinam pontificalis officii, quam sine suo et commissi sibi gregis periculo portare non poterat, infra certum tempus deponere promisisset, idem preesse gaudens potius quam prodesse, post recessum illus promissionem inficiari non metuit supradictam, adeo ut a tabellione qui fecit super hoc publicum instrumentum, illud, sicut accepimus, faciat occultari. Cum igitur dicta promissio dubia non existat, et insuper eius sit insufficentia manifesta, fraternitati uestre per apostolica scripta mandamus quatenus ex parte nostra moneatis eumdem ut Bononiensem Ecclesiam exoneret de seipso, eum, si monitis uestris infra quindecim dies acquiescere forte noluerit,  ab eadem sublato cuiuslibet contradictionis seu tergiuersationis diffugio penitus amouentes, et compellentes eumdem ut in manibus uestris resignet pecuniam quam pro terre sancte succursu noscitur congregare, iniungatis capitulo Ecclesie memorate ut uirum scientia, uita et fama preclarum sibi per electionem canonicam infra octo dies preficiant in pastorem. Alioquin uos ex tunc auctoritate nostra, sublato cuiuslibet contradictionis et appellationis obstaculo, personam que tanto congruat oneri et honori preficiatis eidem, contradictores per censuram ecclesiasticam appellatione postposita compescentes. uos denique, fratres archiepiscope et episcope, super uobis ipsis ac credito uobis grege taliter uigilare curetis, exstirpando uitia, plantando uirtutes,  ut in nouissimo districti examinis die coram tremendo iudice, qui reddet unicuique secundum opera sua, dignam possitis reddere rationem.

Datum Laterani, Iu Idus Iunii, anno decimo sexto.



CLXXXu. ROBERTO TITULI SANCTI STEPHANI IN CeLIO MONTE PRESBYTERO CARDINALI, APOSTOLICAE SEDIS LEGATO. Scribitur pro comitissa Campanie. 

Dilecta in Christo filia nobilis mulier Blancha, comitissa Campanie, nobis conquerendo monstrauit quod quidam clerici et laici crucesignati homines  suos super feodis que immediate ab ipsa tenere noscuntur auctoritate nostrarum conueniunt litterarum in ipsius non modicum preiudicium et grauamen, quod res de quibus agitur ad eamdem pertineant nullam facientes in commissionis litteris mentionem. Quocirca discretioni tue per apostolica scripta mandamus quatenus super hoc indemnitati eiusdem comitisse, prout expedire uideris, sublato appellationis obstaculo, studeas prouidere.

Datum Signie, u Idus Augusti, pontificatus nostri anno decimo sexto.





Epistola Honorii III, in qua continetur compositio cuius mentio fit supra epist. 98, nunc primum edita ex ueteri codice ms. bibliothece Colbertine. 


HONORIUS episcopus, seruus seruorum Dei, uenerabilibus ratribus archiepiscopis et episcopis et dilectis filiis capitulis eorumdem in terra nobilis uiri G. de uilla Arduini principis Achaie citra passum Megare Corinthiensis constitutis, salutem et apostolicam benedictionem.

Sedis apostolice circumspectio constituta super gentes et regna ut euellat et destruat, edificet atque plantet, ubique retinens moderamen, interdum rigore, interdum mansuetudine utitur, interdum consideratis circumstantiis temporum et locorum, medium faciens ex utroque, aspera in uias planas et praua dirigit in directa, et lite confusionis implicita explicans et dirimens, litem ipsam ad certas  imaginem, et rectitudinis normam prouida distinctione reducit, ut que sunt Cesaris Cesari et que sunt Dei Deo congrua dispensatione reddantur. Sane cum ex principum imperii Romanie insolentia confutanda huiusmodi confusionis inoleuerit corruptela ut nunc iidem bona conferrent Ecclesiis, et nunc ea ipsis auferrent pro sue libito uoluntatis, et collata precipue abbatiis iuxta beneplacitum suum propriis usibus applicarent, ac Greci prelati receptis muneribus indifferenter quoslibet ad sacerdotium promouerent, et dilectus filius nobilis uir G. de uilla Arduini princeps Achaie innisus huiusmodi corruptele abbatias et possessiones ecclesiasticas in suis manibus retinens, et fructus earum propriis usibus applicans  , et quibus uolebat pro libito tribuens, papates tanquam rusticos retineret, quia monitus ab abolenda corruptela predicta nolebat desistere, ipsum contigit excommunicationis laqueo innodari; sed non tactus ab eo qui  tangit montes et fumigant, se mandatis Ecclesie obtulit saniori usus consilio pariturum. Et quia humiliter redeuntibus non est Ecclesie additus precludendus, iuxta formam Ecclesie intra castra ipsius obtinuit per humilitatem reduci, a quibus eiectus fuerat per contumaciam et contemptum. Nos ergo non minus ipsius principis saluti quam Ecclesiarum utilitatibus prouidere uolentes, sibi precipimus ut uel resignationem Rauenice auctoritate sedis apostolice ampliatam reciperet, uel pacem quam ecclesiastici inierunt, Constantinopolitani barones qui erga Romanam Eeclesiam maiorem deuotionem habentes in seruitiis defensionis imperii potius sunt grauati. uerum licet resignationem predictam, que grauior uidebatur, dictus princeps se dixerit recepisse, quia tamen eam nullatenus effectui mancipauit, sed uobiscum compositionem iniit ualde illicitam et penitus inhonestam, nos de ipsius salute solliciti, ipsumque de confusione consilii  Achitofel uolentes eruere et ad deuotionem Ecclesie reuocare, duximus concedendum ut per uenerabilem fratrem Pelagium Albanensem episcopum et dilectos filios nostros Thomam tituli Sancte Sabine et Ioannem tituli Sancte Praxedis presbyteros cardinales cum dilectis filiis clericis Ecclesiarum uestrarum apud sedem apostolicam existentibus, nec non P. de Altomagno milite ac nuntio principis memorati, inter principem ipsum ac clericos memoratos pax tractaretur honesta, et eisdem episcopo et cardinalibus mediantibus, post tractatum diutius habitum, in pacem huiusmodi conuenerunt, ampliata resignatione Rauenice de assensu uestro, deducta terra nobilis uiri Oddonis de Roccha domini Athenarum taliter moderata, ut uidelicet omnes Ecclesie uestre omnes possessiones suas quas obtinentin  habuisse aliquando dignoscuntur a tempore coronationis Alexii Bambacoratii ab omni exactione ac iurisdictione liberas habeant laicali  , saluis iustis et debitis acrosticis secundum moderationem inferius adnotatam, non obstantibus compositionibus, si que reperiantur facte perpetuo, ne illis super quibus non apparent aliqua instrumenta nisi a uobis et subditis uestris eorum alique merito acceptentur; ita tamen quod super possessionibus quas in presenti eedem tenent Ecclesie nulla eis prorsus a quoquam questio moueatur. In casali uero XXu et ultra usque ad LXX lares habenti duo erunt papates cum uxoribus, filiis et familiis suis, nisi forte filii manserint extra domos paternas sub Ecclesiarum dominio a laicali iurisdictione omnino liberi et immunes. Quilibet uero papas unum ennicarium in scatia sua liberum habeat, si illum nunc habet uel habuerit a tempore supradicto. Quod si larium numerus septuagenarium excesserit, in casali quatuor  papates erunt in illo liberi et immunes cum singulis ennicariis, sicut superius est expressum. Quod si ultra centenarium et uicesimum quintum excesserit, numerus papatum excrescet in sextum. Et sic deinceps papates addentur cum libertate prescripta. At si casalis XXu lares non habeat, de uicinioribus casalibus seu locis tot adiungantur eidem quod prefatus XXu numerus impleatur; et sic erunt duo papates in illo prescripta libertate gaudentes.

Ceterum reliqui rurales papates cuncta seruitia et auxilia consueta et prestita hactenus laicis exhibebunt; eo tamen saluo, quod ipsorum dominus temporalis et sui in personas eorum manus mittere non audebunt, nec permittent quod in terra contra Latinorum clericorum celebretur uoluntatem. Papates uero seu clerici Greci ecclesiarum cathedralium uiuentes a tempore quo mandatum apostolicum emanauit ad quod resignationem Rauenice dictus princeps dicitur recepisse erunt omnino liberi, ut de aliis superius est expressum. Sed et circa reliquos  papates ciuitatum illud idem seruetur quod est de ruralibus ordinatum. Prelati quoque de laicorum hominibus contra uoluntatem ipsorum tam in ecclesiis cathedralibus quam in aliis ciuitatum seu casalium de cetero aliquem non instituent nec ad ordines promouebunt ultra papatum numerum pretaxatum. Sed et papates a iurisdictione liberi laicorum debitum et antiquum acrosticum, si quod debent pro terris quas nunc tenent ex illis quas a predicto tempore tenuerunt, laicis sine difficultate persoluent. Sepedictus uero princeps et Latini sibi subiecti decimas integre soluent et facient a Grecis sibi subditis et non rebellantibus simili modo persolui. Porro uos eidem principi et suis ecclesiarum thesauros et alia mobilia uestra nec non et iniurias irrogatas, preter personales, remittetis omnino. uerumtamen de personalibus fructibusque perceptis et damnis datis tempore quo princeps ipse fuit a dilecto filio nostro Ioanne tituli Sancte Praxedis presbytero cardinale, nunc apostolice  sedis legato, excommunicationis sententia innodatus, nec non de perceptis fructibus ex possessionibus et bonis ecclesiasticis et damnis illatis a tempore quo mandatum emanauit predictum, princeps ipse ac sui uobis competentem satisfactionem impendent et dimittent uobis si in aliquo reputant se offensos, ac in recompensationem omnium predictorum uestris cathedralibus ecclesiis, deducta Argolicensi Ecclesia pro parte nobilis memorati, mille hyperperorum annuum redditum assignare curabunt; ita quod cuilibet cathedrali ecclesie sors que ipsam contingit, uidelicet centum septuaginta Ecclesie Patracensi, Corinthiensi totidem, nec non centum quinquaginta Lacedemonensi et Amiclensi Ecclesiis, Coronensi quoque centum quinquaginta, et totidem Mothonensi, nec non Olenensi Ecclesie totidem; et Argolicensi Ecclesie sexaginta octo certo loco et congruo in eius diecesi assignetur,  nisi forte eadem Ecclesia in acrostico teneatur, quod pro quantitate ipsius eadem sibi reputabit in sortem; si quid ex ipsa defuerit, loco idoneo de aliis suppleturi. Quod si sepefatus princeps ac sui ab Ecclesiis acrosticum duxerint exigendum, de ipso et quantitate ipsius, nisi iam sit remissum, erit prius ueritas inquirenda. Et cum constiterit de illo et quantitate ipsius, inquiri debet nichilominus utrum possessiones et bona pro quibus illud debetur acrosticum deteriorata sint propter malitiam temporis seu etiam imminuta; et iuxta quantitatem deteriorationis uel diminutionis illorum acrosticum pro illis debitum minuatur; reliquis in suo robore remanentibus in predicta resignatione Rauenice ac predicto mandato apostolico comprehensis, nec non et priuilegio quod super Ecclesiarum et clericorum libertatibus uoluntarie princeps ipse concessit. Ipse quoque ac sui et illi quibus de nouo terra dabitur uel baliua pacem prescriptam seruare bona fide iurabunt ac contra ipsam penitus non uenire. Quod  si eidem principi uel suis quisquam subiectus contrauenire presumpserit, et ob hoc laqueo excommunicationis ligatus super eo non satisfecerit infra annum, dictus princeps uel ille cui noscitur immediate subesse compellet ad satisfactionem competentem et debitam exhibendam, quem tanquam excommunicatum ipse et sui in omnibus euitabunt preterquam in perceptione seruitii quod sibi uel illis exhibere tenetur.

Cum igitur uos ex parte una nec non et memoratus princeps ac sui ex altera prescriptam pacem sponte duxeritis acceptandam, et tam ex parte uestra quam sua fuerit nobis humiliter supplicatum ut eamdem dignaremur apostolico munimine roborare, nos uestris et ipsius precibus inclinati, ne negotium possit iterate labyrinthum confusionis immergi, pacem ipsam siue concordiam predictis episcopo et cardinalibus mediantibus auctoritate nostra prouide factam et ultro receptam, gratam et ratam habentes, auctoritate apostolica confirmamus et precipimus  firmiter obseruari. Ad maiorem autem euidentiam sepedictam resignationem Rauenice, prout exinde confecto authentico continetur, huic nostre pagine de uerbo ad uerbum fecimus adnotari. »In nomine Domini. Amen. Ad honorem Dei et sancte matris Ecclesie et domini pape Innocentii tertii. Hoc est pactum siue conuentio super uniuersis ecclesiis positis siue sitis uel fundatis in Thessalonica usque Corinthum, quod interuenit inter dominum Thomam Dei gratia Constantinopolitane Ecclesie patriarcham et archiepiscopos Atheniensem, Larissensem, Neopatrensem et episcopos infra ponendos et barones inferius propriis nominibus declarandos. Renuntiauerunt quidem domini Nameus Roffredus comestabulus regni Thessalonici, Otto de Roccha dominus Athenarum, Guido marchio, Rauanus dominus insule Nigripontis, Raynerius de Traual, Albertinus de Canosa, Thomas de Stromoncort, comes Bertuldus, Nicolaus de Sancto Omer,  Guillelmus de Blanel, Guillelmus de Arsa pro se et hominibus suis et fidelibus et uassalis, in manibus supradicti domini patriarche recipientis pro Ecclesia nomine domini pape et suo et archiepiscoporum et episcoporum infra dictos terminos positorum et ecclesiarum cunctarum, omnes ecclesias et monasteria, possessiones redditus, mobilia et immobilia bona, et uniuersa iura Ecclesie Dei, uolentes et firmissime promittentes dictas ecclesias et monasteria cum omnibus rebus suis habitis et habendis, et personas in eis positas et ponendas, et claustra ecclesiarum, et seruientes et seruos et ancillas et homines, et uniuersa suppellectilia et bona libera et absoluta per se successoresque suos, homines, milites, uassallos, fideles, seruientes et seruos in perpetuum permanere ab omnibus augariis et parangariis, taliis, seruitiis et seruitutibus uniuersis, excepto acrostico tantum, quod eis debent  cuncti siue Latini siue Greci tam in dignitatibus quam in minoribus officiis et ordinibus constituti propter terras quas tenent ab ipsis, si quas tenent uel tenuerunt, quod tempore captionis ciuitatis regie Constantinopolitane soluebatur a Grecis, et nichil aliud debent et nichil aliud prefati barones per se, successores suos, uassallos, homines, fideles, seruientes et seruos, sibi in predictis ecclesiis siue monasteriis uindicare nichil in posterum usurpare, sed si qui ex predictis clericis tam prelatis quam ceteris ecclesias uel monasteria destruere uoluerint, debent quantum eis licuerit repugnare decenter et turbare ne compleant quod nequiter conceperunt. Si qui uero fuerint de clericis Latinis uel Grecis, siue monachis, papatibus uel calogeris, in dignitatibus uel minoribus ordinibus uel officiis constituti, qui dictorum baronum terras detineant et laborent et acrosticum soluere noluerint, termino inter eos statuto, nisi soluerint quod tenentur, potestatem habeant nominati barones accipiendi de bonis eorum tantum  quod eorum debitum et nichil amplius persoluatur; sed in cunctis absoluti et liberi quantum ad personas et res ipsorum et ecclesiarum que superabundant debitum perpetuo in posterum perseuerent. Heredes quoque siue filios clericorum siue papatum et uxores eorum non capiant uel detineant uel faciant detineri uel capi quandiu ad mobilia eorum suas poterint extendere manus, siue de eorum mobilibus eis poterit super debiti quantitate satisfieri competenter. Filii quoque laicorum Grecorum siue clericorum seu papatum in baronum seruitio iuxta morem solitum perseuerent, nisi per archiepiscopos uel episcopos uel de eorum licentia fuerint ordinati. Post ordinationem uero eodem priuilegio gaudeant quo funguntur clerici in obedientia Romane Ecclesie constituti. Si qui uero papatum uel monachorum Grecorum baronum detinuerint et laborauerint terras que ad ecclesiarum uel monasteriorum non pertineant iura, eodem modo predictis  respondeant dominis quo fecerint laici qui eorum  terras detinent et laborant. Alioquin, si prefati barones contra iam dicta uenerint uel aliquod premissorum, post admonitionem per suos excommunicentur prelatos, et tandiu in excommunicatione persistant quandiu de damnis et iniuriis canonice satisfecerint irrogatis. Ut autem premissis fides plenior habeatur, de uoluntate et consensu et auctoritate dominorum Thome patriarche et imperatoris Henrici Constantinopol. et archiepiscoporum et omnium baronum in presenti chartula positorum appensa sigilla consistunt, saluis in omnibus domini pape auctoritate, reuerentia et honore. Acta sunt hec apud Rauenicam anno Domini 1210, indictione XIII, presentibus archiepiscopis et episcopis, et electis, et clericis, et militibus, uidelicet Heracliensi, Atheniensi, Larissensi, Neopatrensi archiepiscopis, Auallonensi, Fermopilensi, Daualiensi, Zaratoriensi, Castoriensi, Sidoniensi episcopis, Nazariensi, Citrensi electis, de quorum consensu et uoluntate et auctoritate sunt premissa peracta et presentibus  cantore Leonardo, Iacobo presbytero, Henrico, magistro Bonifacio canonico ecclesie Sancte Sophie de Constantinopoli, et priore cruciferorum Bononie, archidiacono Thebano, decano Daualiensi, domino Arduino et Arnuldo capellanis imperatoris prefati, et presentibus Guiffredo mareschalco totius imperii Romanie et Rolandino de Canosa et Rainerio de Gumbulla et Guillelmo de Sarz et Bonuz de Sancto Sepulcro et Gerandino de Gummula et Iacobe de Assesso et Hugone de Settenguen, Albuin de Plunges et Philippo de Mombis et aliis pluribus. Hec autem completa sunt mense Maii die secundo intrante.« Nulli ergo omnino hominum liceat hanc paginam nostre confirmationis et iussionis infringere uel ei ausu temerario contraire. Si quis autem hoc attentare presumpserit indignationem omnipotentis Dei et beatorum Petri et Pauli apostolorum eius se nouerit incursurum.

Datum Signie secundo Nonas Septembris, pontificatus  nostri anno octauo.





Quoniam supra in epistola 149 et duabus sequentibus agitur de magna illa controuersia que euo Innocentii nostri ac postea fuit de comitatibus Campanie et Brie inter Blancham eorumdem comitatuum comitissam filiumque eius Theobaldum ex una parte et Erardum de Brena uxoremque eius Philippam ex alia, res postulare uidetur ut negotium intricatissimum explicemus data occasione.


Moriens Hierosolymorum rex Amalricus anno 1174, regnum Balduino filio reliquit istius nominis quarto, Is uero lepre morbo laborans, uxorem ducere noluit. Sed cum duas haberet sorores, Sybillam et Isabellam, in his quesiuit posteritatem. Primam ergo collocauit Guillelmo cui Longe-spate cognomen fuit: que dein, eo mortuo, nupsit Guidoni Luziniano nobili Aquitano. Isabellam, uero, octo tum annorum puellam, despondit Henfredo de Torono nobili Hierosolymitano, filio Henfredi regii constabularii, anno 1180, ut Willelmus Tyrius tradit. Mortuo denique Balduino anno 1185, succedens Sibylla maritum Guidonem nominauit regem. Tandem ista filiabusque eius in obsidione Acconensi mortuis anno 1191, regnandi ius ad Isabellam transiit. Quod ubi Conrado Montisferrati marchioni, penes quem maior ac precipua auctoritas erat in regno Hierosolymitano, notum fuit, a matre Isabelle patriarchaque Hierosolymorum Heraclio petiit eam sibi coniugem dari. Haud egre impetratum; tamen etsi proxima consanguinitatis linea coniuncti forent, et tamen etsi Henfredus ualde repugnaret, fieri id clamitans contra sacrosanctas connubii leges. Celebrato itaque diuortio, Conradus duxit Isabellam, ac mox in regium nomen inuasit. Anno demum 1192. Conradus occisus est in oppido Tyrio a duobus Assassinis. Post interfectionem uero predicti Conradi, inquit Rogerius de Houeden, uxor illius nupsit Henrico comiti de Campania, nepoti regis Anglie et regis Francie. Et statim per communem totius exercitus electionem predictus Henricus est electus in regem terre Hierosolymitane. Matrimonium illud approbatum in Occidente non fuit, ut patet ex epistola 75, libri secundi, tum etiam ex epistolis Honorii III que exstant in quinta compilatione Decretalium lib. II, tit. 5, cap. 5. et apud Odoricum Raynaldum ad an. 1219, in quibus Honorius docet motam fuisse coram se ac pendere adhuc controuersiam de natalibus Alaydis regine Cypri et Philippe uxoris Erardi de Brena, que erant Henrici et Isabelle filie. Unde et in Actis illorum temporum cum retractatur controuersia de comitatu Campanie inter Theobaldum fratris Henrici filium et Philippam, quia nuptias Henrici cum Isabella uitio coiisse nonnulli contendebant, cum ad Henrici nomen uentum est, additur, quem ipsa Philippa patrem suum esse dicebat. Ex quo colligitur statum liberorum Henrici fuisse incertum, neque satis constitisse inter Gallos nostros iustum fuisse illius matrimonium. Nam si istud constitisset, dubium esse non poterat quin Philippa adire patris hereditatem posset, quando Alaydis, que Henrici filia natu maior erat, heredem se patris non ferebat, regno Cyprio contenta. Quanquam et ipsa quoque postea litem mouit de comitatu Campanie, que in initiis regni sancti Ludouici sopita est. Ceterum Theobaldi causam aduersus Philippam multa iuuabant. Primum, mortuo Henrico, nulla filiarum eius adiuit hereditatem, que Theobaldo Henrici fratri uenit, secundum quod ipse statuerat paulo ante quam in Orientem proficisceretur. Theobaldo uero mortuo, Blancha uidua eius anno 1211 homagium  Philippo Francorum regi prestitit pro comitatibus Campanie et Brie, inuestituramque ab eo accepit nomine liberorum suorum. Aliquanto post enixa est filium, cui Theobaldo quoque nomen fuit. Rursum uero Philippus Blancham filiosque eius agnouit ut legitimos comitum Campanie successores et heredes, nullo contra tendente. Res in eo statu mansit donec, anno 1311, Erardus de Brena dominus Rameruci, qui anno proximo in Orientem profectus erat ut fauore adiutus Ioannis regis Hierosolymitani, cuius consanguineus erat, duceret unam ex filiabus Henrici regis Hierosolymitani, captata dein occasione mortis Alberti patriarche, qui tum recenter obierat, Philippam sibi iunxit, quam uiuente Alberto habere non potuerat. Grauem quippe eum aduersarium expertus erat Erardus, dicentem non posse Philippam ei nubere cui proxima affinitatis linea coniuncta erat. Ita quippe Albertum edocuerat Innocentius in epistola ad eum scripta, que est 150 huius libri, ex relatione Romam e Galliis missa. Quin et illud ipsum ad Ioannem regem Hierosolymorum scripsit etiam Ludouicus Philippi Francoruum regis primogenitus, ut postea uidebimus. Durante ergo controuersia inter Theobaldum et Philippam, matrimonium illud ratum non fuit. Unde in Actis illorum temporum ita uulgo legitur: Erardus de Brena, et Philippa, que dicitur uxor eius. Rediit tandem concordia anno 1121 ope et industria Giroldi episcopi ualentini, qui postea fuit Hierosolymorum patriarcha. Tum uero reperio Philippam uocari simpliciter uxorem Erardi, aut Philippam dominam Rameruci, Erardum uero dominum Rameruci. Denique Alaydis regina Cypri anno 1234 ius omne quod habere poterat in comitatibus Campanie et Brie transtulit in Theobaldum Blanche filium posterosque eius. Et sic omnino conquieuit magna illa controuersia. Ista nos collegimus ex historicis illorum temporum et ex certissimis monumentis que exstant in antiquis chartulariis comitum Campanie: quorum unum exstat Parisiis in camera computorum, aliud in bibliotheca regia, tertium in Colbertina. Hinc ergo descripsimus uetera monumenta que sequuntur.





I. Epistola Innocentii III de uetitis nuptiis Erardi et Philippe. 


INNOCENTIUS episcopus, seruus seruorum Dei, uenerabili fratri patriarche Hierosolymitano, salutem et apostolicam benedictionem.

Cum olim ex parte dilecte in Christo filie nobilis mulieris Blanche comitisse et Theobaldi nati eius comitis Campanie nostro fuisset apostolatui reseratum quod nobilis uir Erardus de Brena in partes Hierosolymitanas accesserat ut unam de filiabus bone memorie Henrici comitis Campanie acciperet in uxorem, que ipsum dicitur in eo consanguinitatis gradu attingere quod, secundum sanctorum Patrum statuta, legitime nequeunt copulari, cum inclyte recordationis Ludouicus Grossus rex,  proauus uidelicet comitis supradicti, frater exstiterit Florii, cuius pronepos est Erardus, quod, ut asseuerant, satis est in Galliarum partibus manifestum, et ipsi, si necesse fuerit, parati erant in eisdem partibus id probare, nos, quia satius est in huiusmodi ante tempus occurrere quam remedium mendicare post tempus, bone memorie predecessori tuo et uenerabili fratri Tyrenensi archiepiscopo nostris dedimus litteris in preceptis ut sub pena excommunicationis, appellatione postposita, inhiberent huiusmodi contrahi copulam inter eos  , ne scandalum oriretur ex eo ex quo debebat utilitas prouenire. Ipsi uero, sicut prefata comitissa et filius suus nobis intimare curarunt, receptis litteris huiusmodi prohibitionem fecere priuatim, sed non processerunt ad eamdem publice ac solemniter faciendam, cum interim predecessor iam dictus rebus fuerit humanis exemptus. Cum igitur tibi constet, ut dicunt, per dictos predecessorem tuum et archiepiscopum iam factam fuisse prohibitionem predictam,  et ministros Christi, qui ueritas est, deceat ueritati testimonium perhibere, fraternitati tue per apostolica scripta mandamus quatenus, si est ita, litteras tuas in testimonium tuum super hoc concedas eisdem. Tu denique, frater patriarcha, super te ipso et credito tibi grege taliter uigilare procures, exstirpando uitia et plantando uirtutes, ut in nouissimo districti examinis die coram tremendo iudice, qui reddet unicuique secundum opera sua, dignam possis reddere rationem.

Datum Laterani, X Kalend. Martii, pontificatus nostri anno septimo decimo.





II. Eiusdem epistola ad archiepiscopum Cesariensem, ut predicta inhibitio publicetur in regno Hierosolymitano. 


INNOCENTIUS, etc. uenerabili fratri Cesariensi archiepiscopo et dilectis filiis priori Dominici sepulcri et cantori Acconensi, salutem et apostolicam benedictionem.

Cum olim ex parte dilecte in Christo filie nobilis mulieris Blanche comitisse ac Theobaldi nati eius comitis Campanie nostro fuisset apostolatui reseratum quod nobilis uir Erardus de Brena in prouinciam Hierosolymitanam accesserat ut unam de filiabus clare memorie Henrici comitis Campanie acciperet in uxorem, que ipsum dicitur in eo consanguinitatis gradu attingere quod, secundum sanctorum Patrum statuta, legitime nequeunt copulari, cum inclyte  recordationis Ludouicus rex Grossus, proauus uidelicet comitis supradicti, frater exstiterit Florii, cuius pronepos est Erardus, quod, ut asseuerant, satis est Galliarum partibus manifestum, et ipsi, si necesse foret, parati erant in eisdem partibus id probare, nos, quia satius est in huiusmodi ante tempus occurrere quam remedium mendicare post tempus, bone memorie Hierosolymitano patriarche ac uenerabili fratri nostro Tyrenensi archiepiscopo nostris dedimus litteris in preceptis ut sub pena excommunicationis, appellatione postposita, inhiberent huiusmodi contrahi copulam inter eos, ne scandalum oriretur ex eo ex quo deberet utilitas prouenire. Ipsi uero, sicut prefata comitissa et filius eius nobis intimare curarunt, receptis litteris nostris huiusmodi prohibitionem fecere priuatim, sed non processerunt ad eamdem publice ac solemniter faciendam, cum interim patriarcha predictus rebus fuerit humanis exemptus. Ne igitur ad huiusmodi copulam aspirantes excusationem assumere  ualeant in peccatis, discretioni uestre per apostolica scripta precipiendo mandamus quatenus sub pena predicta, occasione qualibet et excusatione ac appellatione cessantibus, infra quindecim dies post susceptionem presentium publice inhibere curetis huiusmodi contrahi copulam inter eos, facientes in ecclesiis et locis in quibus uideritis expedire inhibitionem predictam solemniter publicari. Quod si non omnes, etc. tu ea, frater archiepiscope, cum eorum altero nichilominus exsequaris. Tu denique, frater archiepiscope, super te ipso, etc.

Datum Laterani, X Kal. Martii, pontificatus nostri anno septimo decimo.





III. Quod Gaufridus, thesaurarius domus Templi, accepit litteras Domini pape super negotio domini Erardi de Brena et domine Philippe filie Henrici quondam comitis Trecensis, quas reddidit patriarche Hierosolymitano et archiepiscopo Tyrenensi.


Sanctissimo in Christo Patri et domino INNOCENTIO, Dei gratia summo pontifici, frater GAUFRIDUS, thesaurarius domus Templi, pedum sanctitatis apostolice puluis exiguus, se ipsum ad pedes, cum osculo eorumdem.

Sciat uestre sanctitatis superexcellens pietas me libertatis apostolice litteras accepisse super negotio domini Erardi domineque Philippe, ipsasque domino patriarche Hierosolymitano Alberto bone memorie et archiepiscopo Tyrenensi humiliter reddidisse. Ipsi uero auctoritate apostolica conuocatis domino rege predictoque Erardo, utrique diuisim  et separatim sub pena excommunicationis inhibuerunt ne iste consentiret uel alter contraheret matrimonium in uestris litteris denegatum. Ad hec, dominus patriarcha Tyrenensem archiepiscopum ad dominam Philippam direxit in regis palatio, qui eidem auctoritate sua et apostolica pena prohibuit sub eadem. His autem omnibus exsecutis, mihi pedum uestrorum pulueri duo supradicti domini, patriarcha uidelicet et archiepiscopus, prout ex mandato sedis apostolice habuerunt et exsecuti fuerunt, exponere penitus curauerunt. Dictus uero Erardus non multo post, ut contumax et rebellis ductus, ut opinor, non bono spiritu, contra prohibitionem apostolicam et sententiam in factores uel consentientes huic matrimonio promulgatam, cum dicta domina contraxit Philippa matrimonium inde ueneris clandestinum et occultum. Quocirca coram sanctitatis apostolice clementia huius rei prouise habui ueritati testimonium perhibens, quantum scio,  explico et ostendo, paterne pietati significans cum omni supplicatione ut quod super hoc uiderit faciendum paterna sanctitas prouideat et disponat.





Iu. Ludouicus primogenitus Philippi regis Francorum significat regi Ierusalem quod comes Theobaldus non debet trahi in causam de terra patris sui donec impleuerit uiginti unum annos. 

Excellentissimo et carissimo consanguineo suo IOANNI, Dei gratia illustri regi Hierosolymitano, LUDOuICUS, domini regis Francie primogenitus, salutem et sinceri amoris constantiam.

Scire uos uolumus quod consuetudo antiqua et per ius approbata talis est in regno Francie, quod nullus ante uiginti et unum annos potest uel debet trahi in causam de re quam pater eius teneret sine  placito cum decessit. Huius igitur ratione consuetudinis carissimus dominus et genitor noster et nos statuimus et concessimus carissime amisse nostre comitisse Trecensi et Theobaldo filio eius, presentibus et audientibus uobis ipsis, quod si filie comitis Henrici uel aliqui pro ipsis uellent predictum Theobaldum uel matrem eius in causam trahere de terra quam pater eius tenuit, nos non audiremus inde uerbum donec idem Theobaldus haberet uiginti et unum annos, nec ipsum uel matrem eius in antea in causam trahi permitteremus; precipue cum de testimonio multorum nobilium uirorum, quibus fidem bene adhibere debemus, bene constet quod carissimus quondam consanguineus noster comes Henricus, cum uellet Hierosolymam proficisci, totam terram suam dimisit et dedit fratri suo Theobaldo quondam comiti Trecensi, si ipsum comitem Henricum de transmarinis partibus contingeret non redire. Ad hec, nullo modo uolumus  quod Erardus de Rameruco filiam comitis Henrici habeat in uxorem, sed id fieri modis omnibus prohibemus; quia, si fieret, contra nos fieret. Et preterea dictum est nobis quod in eo gradu consanguinitatis se attingunt quod non possunt nec debent legitime copulari.

Actum apud Compendium, anno 1214, mense Martio.





u. Littere Philippi regis Francorum de eadem re ad papam Innocentium. 

Reuerendo Patri ac domino suo carissimo INNOCENTIO, Dei gratia summo pontifici, PHILIPPUS, eadem gratia Francorum rex, salutem et debitam in Christo reuerentiam.

Nouerit paternitas uestra quod nos cum dilecta  et fideli nostra Blancha comitissa Campanie per concilium baronum nostrorum et per consuetudinem in regno Francie hactenus approbatam tales conuentiones fecimus et habemus. uidelicet quod si aliquis dictam comitissam uel dilectum et fidelem nepotem nostrum Theobaldum comitem Campanie filium eius in causam traheret super comitatu Campanie et Brie uel eorum altero, nos non audiremus inde clamorem nec placitum teneremus donec idem Theobaldus compleuerit uicesimum primum annum, et quod dicta comitissa habeat tutelam filii sui et dictorum comitatum usque ad terminum supradictum, et tam ipsa quam ipse filius eius interim. . . . . que possideant et teneant pacifice comitatum. Cum igitur secundum predictam consuetudinem nullus possit uel debeat in causam trahi de re quam pater eius teneret sine placito cum decessit, antequam compleuerit uicesimum primum annum, paternitatem uestram rogamus et attente requirimus quatenus predictam consuetudinem et  conuentiones predictas prefatis comitisse et comiti auctoritate apostolica confirmare uelitis.

Actum Parisius, anno Domini 1214, mense Martio.





uI. Innocentii III epistola qua excommunicari mandat fautores et coadiutores Erardi de Brena et Philippe eius uxoris. 

INNOCENTIUS episcopus, seruus seruorum Dei, uenerabili fratri episcopo Carnotensi et dilectis filiis abbati Sancte Genouefe et priori Sancti Martini de Campis Parisiensis, salutem et apostolicam benedictionem.

Cum nostris dudum fuisset auribus intimatum quod Erardus de Brena Hierosolymitanas partes adierat ut sibi duceret in uxorem unam de duabus filiabus Henrici quondam Trecensis comitis procreatis  de illegitima copula quam cum filia regis Hierosolymitani, ad quam regnum spectabat, contraxerat idem comes, que antea modo simili Conrado quondam marchioni Montisferrati copulata fuerat per incestum, propter quod grauis pena peremit utrumque, per hoc intendens Erardus predictus sibi comitatum Trecensem et aliam terram pertinentem ad eumdem quondam comitem uindicare, quoniam intelleximus quod illa ipsum proxima linea consanguinitatis attingit, fecimus ei ex parte nostra per sancte memorie Albertum Hierosolymimitanum patriarcham solemniter interdici ne presumeret cum illa contrahere, cum mandauerimus testes recipi super linea consanguinitatis predicte, ut redderemur de impedimento legitimo certiores. Ipse uero post predicti obitum patriarche, captata successoris absentia, non est ueritus eam sibi clandestine copulare, ambitiosa cupiditate cecatus, cum non sit filia primogenita, que utcunque succederet  si ius haberet alterutra succedendi. Et cum idem nuper cum multis aliis applicuisset Gaietam, ceteris ad nostram presentiam accedentibus, ipse tanquam conscius male sibi nostrum declinauit aspectum, cursu concito ad Ianuensem nauigans ciuitatem, ut opportunitate adepta quantocius transalpinans, contra dilectum filium nobilem uirum Theobaldum Trecensem comitem suscitet schisma, si possit, non solum in graue scandalum regni Francie, uerum etiam in grande dispendium terre sancte. Sed speramus in Domino et in potentia uirtutis ipsius quod eius machinatio non poterit preualere, cum et carissimus in Christo filius noster Philippus rex Francorum illustris per suas nobis litteras intimarit quod cum prefatum Theobaldum ad suum comitatum remisit, per priuilegium sibi regale concessit, quod auctoritate petiit apostolica confirmari. ut usque ad legitimam eius etatem nullam de his contra ipsum querelam  audiret. Unde nos uolentes imminentibus periculis obuiare, uenerabilibus fratribus nostris archiepiscopis et episcopis per regnum Francie constitutis olim dedimus nostris litteris in preceptis ut dictum Erardum, sublato cuiuslibet contradictionis et appellationis obstaculo, per ecclesiasticam censuram compescerent, si forte occasione prescripta presumeret malignari. Consulibus etiam et populo Ianuensibus districte dedimus in preceptis ut cum dictus Erardus, sicut nostris fuit auribus intimatum, moram faciat apud ipsos, ut iuxta iniquitatem conceptam ipsorum fretus auxilio intendat, si poterit, arcum suum, ipsi eidem intendere uolenti malignitati predicte omnino suum subtrahant auxilium et fauorem, sicut charam habent apostolice sedis gratiam et Dei ac nostram, terre sancte ac regis Francie uolunt offensam et dispendium euitare, attentius precauentes ne si forsan, quod absit! inuenti fuerint tante iniquitatis fautores, tunc facile  non possint pene consortium, ut nunc culpe participium, declinare. Nos autem huius rami male pullulantis radices debilitare uolentes, dilectis filiis abbati Sancti Andree de Sexto et Sancti Theodori et Sancte Marie de Albaria prioribus Ianuensis diecesis dedimus in mandatis ut si quos ex ipsis culpabiles inuenerint in hoc facto, per censuram ecclesiasticam, appellatione remota, cessare a sua presumptione compellant. Quocirca discretioni uestre per apostolica scripta districte precipiendo mandamus quatenus cum, sicut creditur, tota illius Erardi circa hoc uersetur intentio ut aliquibus sibi ascitis complicibus et fautoribus comparatis, prefatum comitem molestet, si poterit et offendat, de terra sua cupiens aliquid sibi subripere, sicut predo in insidiis latitando, uos auctoritate nostra suffulti, si quos in Senonensi prouincia inueneritis qui predicto Erardo super hoc inique presumpserit impendere auxilium uel fauorem, ab huiusmodi  presumptione cessare, appellatione remota, per censuram ecclesiasticam compellatis. uolumus enim malis obuiare principiis, nec per negligentiam uires sumant seu per insolentiam inualescant. Quod si non omnes iis exsequendis potueritis interesse, tu, frater episcope, cum eorum altero ea nichilominus exsequaris.

Datum Laterani, III Non. Februarii, pontificatus nostri anno octauo decimo.

In eumdem modum scriptum est episcopo Cabilonensi, et abbati Cisterciensi et priori de uergiaco Cabilonensis et Eduensis diecesum in Lugdunensi prouincia, etc. ut in alia per totum.

In eumdem modum episcopo Cabilonensi, et abbati Sancti Ioannis in uineis, et decano Suessionensi, in Remensi prouincia, etc. ut in prima per totum.





uII. Scribitur prelatis Francie ut Erardum a sua presumptione compescant. 


 1Kb] INNOCENTIUS episcopus, seruus seruorum Dei, uenerabilibus fratribus archiepiscopis et episcopis per regnum Francie constitutis, salutem et apostolicam benedictionem.

Olim cum ageretur coram nobis in publico consistorio de quadam incestuosa copula que contracta fuerat in Hispania, pronuntiasse meminimus, presente clericorum et laicorum multitudine copiosa, quod sicut in Syria una fuerat incestuose copulata duobus, sic in Hispania unus sibi duas copulauerat per incestus. Et quidem peccatum quod fuerat in Oriente commissum grauiter est punitum, quia Conradus marchio Montisferrati gladio et Henricus comes Trecensis precipitio perierunt, qui filiam regis  Hierosolymitani, ad quam regnum spectabat, sibi presumpserant illegitime copulare. Unde illorum exemplum alium debuerat deterrere ne similem culpam in Occidente committeret; qui forsan idcirco penam similem non incurrit, quia penitens de commissis, utramque a suo consortio separauit. Nuper autem cum nostris fuisset auribus intimatum quod Erardus de Brena Hierosolymitanas partes adierat ut unam de duabus filiabus prefati comitis, quas de tali copula procreauerat, sibi duceret in uxorem, ut comitatum Trecensem et aliam terram ad eumdem quondam comitem pertinentem sibi occasione huiusmodi uindicaret, quoniam intelliximus quod illa ipsum proxima linea consanguinitatis attingit, fecimus ei ex parte nostra per sancte memorie Albertum Hierosolymitanum patriarcham solemniter interdici ne presumeret cum illa contrahere, cum mandauerimus testes recipi super linea consanguinitatis predicte, ut redderemur de impedimento  legitimo certiores. Ipse uero post predicti obitum patriarche, captata successoris absentia, etc., ut in superiore usque aspectum, sed concito cursu Ianuam nauigauit, ut celeriter transalpinans, etc., usque querelam audiret. uolentes igitur imminentibus periculis obuiare, uniuersitati uestre per apostolica scripta precipiendo mandamus quatenus dictum Erardum, si forte occasione prescripta presumeret malignari, uos Deus habentes pre oculis, sublato cuiuslibet contradictionis et appellationis obstaculo, per censuram ecclesiasticam compescatis, mandatum apostolicum taliter impleturi quod de diligentia studiosa mereamini commendari.

Datum Ferentini, secundo Kal. Augusti, pontificatus nostri anno octauo decimo.





uIII. Mandatur ut comitissa et Erardus Romam ueniant aut mittant. 


INNOCENTIUS, etc., uenerabili fratri episcopo Suessionensi et dilectis filiis Cluniacensi et Longipontis abbatibus, Masticonensis et Suessionensis diecesum, salutem et apostolicam benedictionem.

Querelam nobilis mulieris Blanche comitisse Campanie pro nobili uiro Theobaldo nato suo pupillo comite Campanie recipimus continentem quod Erardus de Brena et Philippa illegitima filia quondam Henrici comitis Campanie ipsum et sua molestare nituntur, moliente predicta Philippa in terra quam possidet idem comes succedere occasione incestuose copule quam mater ipsius Philippe cum predicto comite, alio etiam legitimo uiro uiuente, contraxit, ex qua non sine duplici nota progenita, cum manifestum habeat defectum natalium, successionis  titulum non meretur. uolentes autem in causa natalium publicam exhiberi iustitiam, discretioni uestre per apostolica scripta mandamus quatenus comitisse pro filio suo et predictis Erardo et Philippe ex parte nostra precipiatis expresse quod usque ad terminum competentem, quem uos eis peremptorium assignetis, per se uel procuratores idoneos nostro se conspectui representent, ut, auditis et plenius intellectis que fuerint hinc inde proposita, utrum ipsa Philippa ex copula predicta suscepta illegitima debeat reputari, iusto iudicio declaretur. Ceterum cum successionis causa ex ista dependeat, ne forte negotium confundi contingat, terram predictam in statu in quo nunc esse dignoscitur conseruetis, molestatores interim per censuram ecclesiasticam, appellatione postposita, compescendo.

Datum Perusii, XIII Kal. Iunii, pontificatus nostri anno nono decimo.





IX. Testimonium receptum ab abbatibus Arremarensis monasterii et Quinciaci et uallislucentis super linea consanguinitatis inter Erardum et Philippam, 


Uniuersis Christi fidelibus ad quos presentes littere peruenerint, R. Arremarensis monasterii, O. Quinciaci, et G. uallislucentis dicti abbates, salutem et sinceram in Domino dilectionem.

Uniuersitati uestre notum facimus et testificamur quod nos de mandato uenerabilis Patris Roberti tituli Sancti Stephani in Celio monte presbyteri cardinalis, apostolice sedis legati, recepimus testimonium uirorum nobilium Simonis de Corpalais, Petri de Bauueoir et Guidonis Gasteble iuratorum quod inter nobilem domicellam filiam bone memorie comitis Henrici et Erardum de Rameruco tanta et talis est parentela quod inter eos non potest  nec debet matrimonium celebrari. Huius autem parentele lineam computauerunt tali modo, quod rex Francie qui cognominatur Grossus rex fratrem habuit nomine Florium. Huius Florii filia fuit Isabellis de Nangies. Huius Isabelle filia fuit domina de uenisiaco, mater prefati Erardi. Ex alia parte Grossi regis filius, Ludouicus rex. Regis Ludouici filia fuit comitissa Maria; comitisse Marie filius fuit comes Henricus, pater prefate domicelle. In testimonium igitur eorum que in nostra presentia testificati sunt presentes litteras emisimus sigillorum nostrorum munimine roboratas.

Actum anno uerbi incarnati 1213, mense Iulio.





X. Testimonium Roberti cardinalis de eadem re. 

ROBERTUS, seruus crucis Christi, miseratione diuina tituli Sancti Stephani in Celio monte presbyter  cardinalis, apostolice sedis legatus, uniuersis Christi fidelibus presentes litteras inspecturis, salutem et sinceram in Domino caritatem.

Nouerit uniuersitas uestra quod plures nobiles uiri iuramento interposito testificati sunt coram nobis quod inter nobilem domicellam filiam quondam inclyte recordationis comitis Henrici, qui decessit in partibus transmarinis, et Erardum de Brena tanta est consanguinitas quod inter eos non potest nec debet matrimonium celebrari. Lineam autem huius consanguinitatis computant hoc modo: Grossus rex fratrem habuit nomine Florium. Huius Florii filia fuit Elisabeth de Nainuille. Cuius Elisabeth filia fuit domina uenisiaci. Huius domine uenisiaci filius est prefatus Erardus. Ex alia parte, Grossi regis filius fuit rex Ludouicus. Regis Ludouici filia fuit comitissa Maria. Comitisse Marie filius fuit comes Henricus predictus, pater domicelle prefate.

 Datum Meleduni, anno gratie 1213, mense Augusto.





XI. Littere eiusdem de incestuoso matrimonio comitis Henrici. 

Uniuersis presentes litteras inspecturis, ROBERTUS, seruus crucis Christi, diuina miseratione tituli Sancti Stephani in Celio monte presbyter cardinalis, apostolice sedis legatus, salutem in Domino.

Nouerit uniuersitas uestra quod nos, habito uirorum prudentium consilio, adiunctis etiam nobis uenerabilibus fratribus H. Suessionensi et G. Meldensi episcopis et aliis bonis uiris, audiuimus testes, et eorum depositiones sub nostro et dictorum episcoporum sigillis inclusimus. Audiuimus autem eos super his articulis nobis expressis, scilicet quod  comes Henricus, iturus ultra mare, terram suam fecit iurari Theobaldo fratri suo si non rediret de partibus transmarinis et de pertinentibus ad hoc, et quod regina Hierosolymitana per marchionem ablata fuit per uiolentiam Umfredo de Thorun uiro suo, et, eodem Umfredo adhuc uiuente, habuit eam comes Henricus post mortem marchionis, et de pertinentibus ad hoc. Hoc autem fecimus quia de morte quorumdam ex illis testibus, qui erant senes, poterat merito timeri, et de longa absentia aliorum, et propter guerras et propter alia pericula que imminebant et poterant imminere et propter negotii qualitatem. Hi sunt autem testes:

Guido de Dampetra uir nobilis iuratus dixit quod non interfuit quando comes Henricus fecit iurari terram fratri suo comiti Theobaldo, audiuit tamen dici. Requisitus de causa Henrici, quomodo habuit reginam, respondit quod uiuebat Umfredus prior eius maritus quando cum ea contraxit: qui Umfredus eam in matrimonio tenuerat per tres annos et amplius.  Et adiunxit quod audiuit prefatum Umfredum conquerentem sepe per exercitum de eo quod uxor sua erat ablata a marchione. Et adiecit quod quando Umfredus tenuit eam tanquam uxorem, ipsa erat ducem et octo annorum. Et hoc totum uidit in obsidione Accon et in Tyro, testificatus etiam quod fama publica erat in exercitu quod ipsa uxor erat Umfredi. Et hoc idem bene sciebat ipse comes. Et adiunxit quod comes fuit in auxilium eorum qui rapuerunt eam, et ipse comes adduxit eam cum aliis ut traderetur marchioni. Et hoc fuit factum apud Accon.

Nobilis uir Odardus marescallus Campanie iuratus dixit idem quod Guido de terra iurata. De Umfredo autem, an uiueret quando comes cum ipsius uxore contraxit, idem. De conquestione Umfredi idem dixit, et adiecit quod presente comite et coram multis baronibus repetebat idem Umfredus sibi restitui uxorem suam per os domini Reginaldi  de Tabaria, et fere omnes comminati sunt ipsi Umfredo dicentes: »Domine, uultis uos ut nos omnes pereamus in exercitu fame propter uos solum. Melius est ut domina tradatur alicui bono uiro qui regat exercitum, ne fame pereat.« De etate, loco et aliis idem quod primus. Adiecit etiam quod tres filie illius regine nate fuerunt, uiuente Umfredo. Iste nuntius fuit ad impetrandum illud matrimonium marchioni; et nuntiauit quod nisi hoc fieret, exercitus fame periret.

Guido de Capis iuratus dixit quod presens fuit apud Sezanniam quando comes Henricus fecit iurari terram Theobaldo fratri suo. Nam et ipse iurauit. De uita Umfredi et loco ablationis, de etate, idem cum predictis. Et dixit quod fere exercitus clamans conquerebatur: »O quantum flagitium commissum est in exercitu quod abstulerunt Umfredo uxorem suam per uiolentiam!« aliis dicentibus quod factum fuit pro meliorando foro exercitus per marchionem.  Et adiunxit quod nec audiuit, nec credit quod unquam factum fuerit diuortium per Ecclesiam inter Umfredum et reginam uxorem suam.

Petrus Turkinus nobilis uir dicit idem quod Guido de Capis de iuratione terre, et quod credit se ipsum iurasse. De uita Umfredi et etate regine et loco ablationis idem quod alii.

Willelmus comes Ionuiniacensis iuratus de iuratione terre et uita Umfredi idem quod primus. De aliis nichil scit nisi de auditu. Tamen adiecit quod audiuit magnum clamorem sepe fieri per exercitum de eo quod Umfredus perdidit tam turpiter uxorem suam ei per uiolentiam ablatam.

Hugo de Sancto Mauritio iurauit et dixit de iuratione terre idem quod Guido de Capis. De uita Umfredi, etate regine, de conquestione Umfredi quam fecit ubique pro uxore sua ablata, idem per omnia quod Guido de Capis. Et adiecit quid [quod] in eodem tentorio fuit cum Umfredo quando ab alio  tentorio uicino fuit uxor eius uiolenter ablata, et dixit ei Umfredus: »Domine Hugo, timeo ne illi qui sunt cum uxore mea faciant illam dicere aliquid diabolicum.« Et tunc uenit quidam miles suus dicens ei: »Ecce illi abducunt uxorem tuam.« Et cum ipse Umfredus insequeretur eam, dixit illi: »Domina, non est hec recta uia ad hospitium tuum; redeas ad me.« At illa submisso capite in aliam uiam se conuertit. In omnibus aliis concordat cum Guidone de Capis.

Robertus de Miliaco uir nobilis iurauit et dixit idem de iuratione terre; de uita Umfredi, de loco ablationis, idem quod Guido de Capis. De etate idem quod alii; nec credit nec audiuit quod unquam factum diuortium fuerit inter Umfredum et reginam uxorem suam.

Dominus Rogerius de Sancto Karauno iurauit et dixit de iuramento terre, de uita Umfredi, de etate regine, idem quod G. de Capis, et audiuit barones sepe dicentes: »Umfredus nichil ualet ad regnum  tenendum.« Et ideo dicebant: »Auferamus ei uxorem suam et demus eam marchioni, qui bene reget regnum, et faciet bonum forum per exercitum.« De conquestione Umfredi idem quod alii.

Lambertus de Barro iuratus dixit idem de iuramento terre quod Guido de Capis, excepto quod tunc apud Sezanniam non iurauit. De aliis nichil scit.

Omnes istis concordant in hoc, preter Robertum, quod dicebatur publice per exercitum quod propter peccatum illud, scilicet quia ablata erat Umfredo uxor sua, multa mala euenerunt exercitui, uidelicet quod die nuptiarum multi milites et alii homines capti sunt a Saracenis et occisi, in modico tempore succedente ipse marchio ab Assacinis interfectus est, et ipse comes Henricus, postquam contraxit cum ea, similiter a fenestra corruit et mortuus est.

Nos igitur attendentes predictas rationes et utilitatem regni et totus Ecclesie Gallicane, et  pro bono pacis in posterum melius conseruande, communicatio etiam prudentum et uirorum religiosorum consilio, de auctoritate legationis nostre uolumus ut attestationes iste uim ac fidem habeant, quando necesse fuerit, ac si essent audite post litem inchoatam, et ipsas eadem auctoritate ad hanc uirtutem habendam confirmamus.

Actum anno gratie 1200, tertio decimo, mense Octobri.





XII. Abbas Prulliaci fecit huiusmodi inquestam super parentela inter Erardum et Philippam filiam comitis Henrici. 

Uniuersis Christi fidelibus presentes litteras inspecturis,  frater A. dictus abbas Prulliaci, in Domino salutem.

Nouerit uniuersitas uestra quod uenerabilis pater Robertus Dei prouidentia tituli Sancti Stephani in Celio monte presbyter cardinalis, apostolice sedis legatus, mandauit nobis per litteras suas ut preciperemus dilecto fratri Gerardo Auentato  monacho nostro quatenus interposito sacramento perhiberet testimonium ueritati super eo quod a nobis esset requisitus de parentela que est inter nobilem domicellam Philippam filiam quondam inclyte recordationis comitis Henrici, qui decessit in partibus transmarinis, et Erardum de Brena. Qui uocatus coram nobis, tactis sacrosanctis reliquiis cum iuramento parentelam Erardi prenominati et domicelle prefate ad inquisitionem nostram per sacramentum quod fecerat taliter enarrauit. Grossus et Florius fuerunt fratres. Huius regis qui cognominabatur Grossus filius fuit Ludouicus rex qui sepultus est  apud Sanctum Portum. Huius regis Ludouici filia fuit comitissa Maria. Comitisse Marie filius fuit prefatus comes Henricus, pater predicte domicelle. Ex alia parte, de Florio exiit Ysabiaus  . Mater fuit Aalaidis domine uenisiaci. Aalaidis domina uenisiaci mater est predicti Erardi. In cuius rei memoriam presentes litteras fecimus sigilli nostri charactere consignatas.

Actum Prulliaci anno gratie millesimo ducentesimo tertio decimo, in festo Assumptionis beate Marie uirginis.





XIII. Inhibitio Honorii Pape III facta contra Erardum de Brena et Philippam uxorem. 

HONORIUS episcopus, seruus seruorum Dei, uenerabilibus fratribus archiepiscopis et episcopis per regnum Francie constitutis, salutem et apostolicam  benedictionem.

Anima nostra turbata est ualde, ac impletus amaritudine uenter noster, conturbataque sunt uiscera nostra, et lumbi nostri dolore repleti, quoniam filii uenerunt usque ad partum, et ecce uirtus uidetur deficere pariendi et efflorere cui benedixerat Dominus ager satus exhortationis apostolice semine ante messem. Leuiathan enim sanctificatis Domini, qui super montem caliginosum signum leuauerunt, ut redderent Aegypto et habitatoribus eius malum quod fecerunt in Sion et Hierusalem in conspectu Domini Dei nostri, iter rectum per anfractus ut serpens tortuosus distorsit et obserauit ut uectis, coram eis ponens offendiculum quo impingant et conuertantur retrorsum. Attendite igitur et uidete si sicut dolor noster est dolor, cum exercitus ad obsequium Domini preparatus tanto studio et labore, passagio imminente, quasi regione albescente ad messem, astutia diabolica retrorsum uideatur conuerti,  ne ascendant in palmam et colligant fructus eius, quodque nos magis monet ac turbat, uos uidentes hoc malum, non solum non habeatis, sicut dicitur, ex hoc luctum, et eidem nequaquam, prout ad uestrum officium pertinet, obuietis, uerum etiam, sicut accepimus, quidam uestrum tanto malo incentiuum potius tribuunt et fomentum. Olim sane felicis recordationis Innocentius papa predecessor noster uolens imminentibus periculis obuiare, audito quod Erardus de Brena, cui per sancte memorie Albertum Hierosolymitanum patriarcham solemniter fecerat interdici ne cum Philippa, quam comes quondam Henricus de copula incestuosa susceperat, contrahere presumeret, cum, sicut acceperat, eadem ipsum proxima consanguinitatis linea contingeret,  et ipse predecessor noster mandauerit testes recipi super consanguinitate predicta, cupiditate ambitiosa cecatus eamdem Philippam sibi clandestine copularat, et de partibus rediens transmarinis, in regnum Francie festinaret accedere, ut, si posset, schisma contra dilectum filium nobilem uirum Theobaldum Campanie comitem suscitaret, non solum in graue scandalum regni eiusdem, uerum etiam in grande dispendium terre sancte, apostolicis uobis dederit litteris in preceptis ut dictum Erardum, Deum habentes pre oculis, sublato cuiuslibet contradictionis et appellationis obstaculo, per censuram ecclesiasticam compescere curaretis, si forte occasione prescripta presumeret malignari; cuius nos uestigiis inherentes, ne huiusmodi occasione posset eiusdem terre sancte impediri succursus, contra dictum Erardum et eamdem Philippam nuper uobis preceptum simile recolimus direxisse  . In generali quoque concilio, quoniam ad crucis negotium exsequendum  est permaxime necessarium ut principes populi Christiani ad inuicem pacem obseruent, prouida fuit deliberatione statutum ut saltem per quadriennium in toto orbe Christiano pax generaliter seruaretur, ita quod per Ecclesiarum prelatos discordantes reducerentur ad plenam pacem aut firmam treugam inuiolabiliter obseruandam, et qui acquiescere forte contemnerent, per excommunicationem in personas et interdictum in terras arctissime cogerentur; nisi tanta esset iniuriatorum malitia quod ipsi tali non deberent pace gaudere.

Licet igitur dictus Erardus cum complicibus et coadiutoribus suis, sicut ex litteris dilecti filii nobilis uiri Odonis, ducis Burgundie crucesignati, nobis innotuit, terram comitis memorati nuper hostiliter intrans, quasdam uillas incendio deuastarit, et mercatores euntes ad nundinas in strata publica fuerit depredatus, eumdem comitem et terram suam infestare non cessans, quanquam dilecta in Christo  filia Blancha comitissa mater ipsius comitis, que ballium gerit eiusdem, parata sit secundum approbatam regni Francie consuetudinem stare iuri, uos tamen tam preceptum eiusdem predecessoris nostri et nostrum quam constitutionem prefati concilii surdis auribus transeuntes, non tantum predicti Erardi et fautorum ipsius temeritatem et malitiam, sicut dicitur, compescere non curatis, sed et quidam uestrum, quod graue gerimus et molestum, omissa pontificalis officii grauitate, ambulantes secundum carnem et luctum uiarum Sion ducentes pro nichilo, eidem auxilium tribuunt et fauorem, qui, ut de predictis rationibus taceamus, ratione homagii quod receperunt ab eo, deberent eumdem comitem defensare. Adiunxit etiam idem dux quod nisi huic morbo citius apponatur remedium, plusquam credatur terre sancte impedietur succursus, eo quod ex huiusmodi guerra non ipsius et suorum duntaxat, qui, sicut asserit, propter hoc etiam de partibus transmarinis rediret ad propria festinanter, cum tum ratione hominii  quo idem comes tenetur astrictus, tum propter iuramentum quod ipse de illo iuuando pro uiribus prestitit, tum propter necessitudinem sanguinis, eidem ullatenus deesse non possit, et dictus comes defensionem et auxilium debitum instanter postulet ab eodem, uoti exsecutio retardatur, uerum etiam omnium baronum regni Francie, qui affixerunt suis humeris signum crucis, et qui adhuc ad ipsum habent in proposito faciendi, quoniam guerra ista plures quam estimetur inuoluet, et pecunia pro uotorum exsecutione parata in expugnationem hostium crucis Christi consumetur in interitionem populi Christiani dextras in sua uiscera conuertentis. Ecce quomodo astutia Satane letitiam afferre nititur Philistheis, quasi percussoris eorum comminuta sit uirga, dum ii qui signum leuauerant contra eos, a uia in inuium declinando fiunt in adiutorium filiis Loth, eis uidelicet qui disponentes aduersus Dominum  testamentum dicunt: Hereditate possideamus sanctuarium Dei nobis . Nos igitur, qui ex hoc tacti sumus dolore cordis intrinsecus, et de tanto scandalo urimur uehementer, illius uolentes, prout ad nostrum officium pertinet, uersutiis obuiare, qui letatur cum male fecerit et in pessimis rebus exsultat, ne modico malignitatis fermento tota massa eorum qui de regno Francie ad obsequium Iesu Christi facta est quasi noua conspersio corrumpatur, sed in azymis sinceritatis et ueritatis potius epulando reddat Domino uota sua, fraternitati uestre per apostolica scripta firmiter precipiendo mandamus quatenus Deum habentes pre oculis, gratia, odio ac timore postpositis, contra eorumdem Erardi et Philippe presumptionem malignam iuxta predecessoris nostri mandatum et nostrum taliter sine more dispendio procedatis, quod zelum habere uideamini terre sancte, cuius ex huiusmodi temeritate auxilium impeditur, et expiasse nichilominus inobedientiam  que dicitur precessisse per obedientiam subsecutam, ac nos uobis scribere durius non cogamur, qui habemus in promptu omnem inobedientiam uindicare, spiritualibus armis et Deo potentibus militantes.

Datum Laterani, uI Non. Maii, pontificatus nostri anno primo.

In eumdem modum scriptum est episcopo Siluanectensi et abbati Sancte Genouefe et priori Sancti Martini de Campis, uerbis competenter mutatis, usque Domino uota sua, discretioni uestre per apostolica scripta firmiter precipiendo mandamus quatenus Deum habentes pre oculis, gratia, odio ac timore postpositis, dictos Erardum et Philippam nec non et fautores eorum ut ab infestatione predicti comitis et terre sue et suorum ob Christi reuerentiam desistentes, firmam treugam inuiolabiliter obseruandam usque ad tempus in predicto concilio diffinitum ineant cum eodem, monitione premissa per excommunicationis  sententiam in personas et interdictum in terras eorum, sublato appellationis obstaculo, sine more dispendio compellatis, presertim cum comitissa prefata parata existat pro eo ubi debuerit secundum consuetudinem regni eiusdem ipsis iustitie plenitudinem exhibere. Et quoniam sepe contingit quod illis prebet temporalis uexatio intellectum quos a malis non retrahit amor Dei nec ecclesiastica censura compescit, illustrem regem Francorum moneatis prudenter et efficaciter inducatis, ut tactus iniuria Iesu Christi, cuius ex presumptione huiusmodi negotium impeditur, eorumdem Erardi et Philippe ac fautorum ipsorum malignitatem temerariam tradita sibi celitus potestate compescat; in hoc Deo potius quam homini seruiendo. Taliter autem sine dilatione mandatum apostolicum exsequi procuretis quod zelus terre sancte uos comedere uideatur, et reprehendi de negligentia non possitis, sed de diligentia potius commendari. Quod si non omnes iis exsequendis potueritis interesse, tu, frater  episcope, cum eorum altero ea nichilominus exsequaris.

Datum, ut in alia.





XIu. Prohibet papa ne regina Cypri audiatur in causa successionis donec probetur esse legitima. 

HONORIUS, etc. uenerabili fratri episcopo Catalaunensi et dilectis filiis sancti Ioannis in uineis et uallis secrete Premonstratensis ordinis Suessionensis diecesis abbatibus, salutem et apostolicam benedictionem.

Dilecta in Christo filia nobilis mulier Blancha comitissa et dilectus filius nobilis uir Theobaldus natus eius, comes Campanie, nobis insinuare curarunt quod carissima in Christo filia nostra illustris regina Cypri, illegitima filia Henrici quondam  comitis Campanie, ipsos et sua nititur molestare, moliendo in terram quam possidet idem comes succedere occasione incestuose copule quam mater ipsius regine cum Henrico comite supradicto, alio etiam legitimo uiro uiuente, contraxit, ex qua non sine duplici nota progenita, cum manifestum patiatur defectum natalium, successionis titulum non meretur. uolentes igitur in causa natalium iustitiam publicam exhiberi, per apostolica uobis scripta mandamus quatenus ipsi regine, si ad partes accesserit Gallicanas, auctoritate nostra iniungatis expresse ut, usque ad terminum competentem quem ipsi peremptorium assignetis, personaliter uel per procuratores idoneos apostolico se conspectui representet; id ipsum iniungentes eius procuratori, si aliquem forte propter hoc ad partes destinauerit supradictas; ut auditis et plenius intellectis que fuerint hinc inde proposita, iusto declaretur iudicio utrum ipsa regina ex copula predicta suscepta debeat illegitima  reputari. Quod si forte dicta regina uel aliquis nomine seu etiam occasione ipsius super ipsa causa successionis litigare uellet in partibus Gallicanis, ipsos non permittatis audiri quousque causa natalium, ex qua illa dependet, per apostolice sedis iudicium terminetur. Quinimo, ne forte negotium confundi contingat, prefatam terram in statu in quo nunc esse dignoscitur conseruantes, illam non permittatis huiusmodi occasione ab aliquo perturbari; perturbatores, si qui fuerint, per censuram ecclesiasticam, appellatione postposita, compescendo. Quod si non omnes, etc. tu, frater episcope, cum eorum altero, etc.

Datum Reate, uIII Kal. Iulii, pontificatus nostri anno tertio.





Xu. Ad Philippum regem, ne audiat in causa successionis donec terminetur causa natalium regine Cypri. 


HONORIUS, etc. carissimo in Christo filio PHILIPPO, regi Francorum illustri, salutem et apostolicam benedictionem.

Licet indubitanter nouerimus te promptum esse ad iustitiam cunctis petentibus exhibendam, ex abundanti tamen nuper ad preces carissime in Christo filie nostre illustris regine Cypri serenitatem tuam rogauimus et adhuc quoque rogamus ut eamdem reginam, cum ipsam ad presentiam tuam uenire contigerit, cures benigne recipere, et tam eam quam A. nuntium suum in ipsius regine iustis petitionibus exaudire. uerum, sicut dignum est ut exaudiantur a te in petitionibus iustis, ita etiam dignum est ut eis audientiam deneges in iniustis. Iniusta autem esset petitio si forsitan peterent ut super successione comitatus Campanie audires ipsius regine hoc tempore questionem; quia, cum ad examen nostrum iam deducta sit causa natalium, que ad  forum ecclesiasticum pertinet, et ex qua illa dependet, nichil aliud esset antequam hec sit terminata illam incipere quam diuersis processibus intricare negotium et confusione quadam ordinem iudicii perturbare. Ideoque serenitatem tuam premonendam duximus et rogandam quatenus, si forsan ab ipsa regina seu a prefato nuntio eius uel alio super hoc fueris requisitus, eorum precibus aures regias, donec iam dicta causa natalium apostolico iudicio finem acceperit, non inclines.

Datum uiterbii, Iu Kal. Nouembris, pontificatus nostri anno quarto.





XuI. Ludouico regi, ne ipsos audiat in causa successionis donec terminetur causa natalium. 

 HONORIUS, etc. carissimo in Christo filio  LUDOuICO, regi Francorum illustri, salutem et apostolicam benedictionem.

Tuam non credimus latere prudentiam causam natalium carissime in Christo filie nostre illustris regine Cypri ad examen nostrum, utpote que ad forum ecclesiasticum pertinet, iamdudum esse delatam. Unde clare memorie Philippum regem Francie patrem tuum litteris nostris curauimus premonere ut, si forsan regina ipsa super successione comitatus Campanie questionem proponeret coram eo, non audiret eamdem quousque terminata esset predicta causa natalium, ex qua illa noscitur dependere. Licet ergo, sicut eidem patri tuo scripsimus, uelimus reginam ipsam in suis iustis petitionibus, exaudiri, quia tamen antequam natalium causa terminata sit, dependentem ex illa successionis causam incipere nichil aliud esset quam diuersis processibus intricare negotium et confusione quadam ordinem iudicii perturbare, tuam quoque serenitatem premonendam  duximus et rogandam quatenus, si forte ab ipsa regina uel nuntio eius seu quolibet alio super hoc fueris requisitus, eorum precibus aures regias, donec iam dicta causa natalium apostolico iudicio finem acceperit, non inclines.

Datum Laterani, XuII Kal. Decembris, pontificatus nostri anno octauo.





XuII. Charta Erardi de Brena qualiter quitauit Theobaldo comiti Campanie et rectis heredibus eius quidquid clamabat ex parte Philippe uxoris sue in comitatibus Campanie et Brie.

Ego Erardus de Brena notum facio uniuersis tam presentibus quam futuris quod cum discordia exstitisset inter me et dominam Philippam uxorem meam ex una parte, et nobilem uirum Theobaldum Campanie et Brie comitem Palatinum ex altera, super comitatibus  Campanie et Brie et pertinentiis eorumdem, super quibus coram domino rege Francie traxeramus in causam ego et predicta uxor mea comitem supradictum, et etiam guerram moueramus contra eum: tandem propria et spontanea uoluntate mea, nullo metu, nulla coactione compulsus, de consensu et uoluntate predicte uxoris mee quitaui penitus et remisi supradicto Theobaldo comiti et heredibus ex corpore suo successiue in perpetuum descendentibus quidquid clamabam seu clamaueram ex parte dicte Philippe uxoris mee in comitatibus et pertinentiis supradictis; tali conditione apposita, quod si forte contingeret predictum Theobaldum comitem sine herede corporis sui uel heredes ex corpore suo successiue descendentes sine herede corporum suorum decedere, nullum mihi nec predicte uxori mee nec heredibus ex corpore ipsius successiue descendentibus fieret preiudicium ex quitatione et remissione predictis quin ad ius nostrum, si quod unquam habuimus uel habere debuimus  super premissis, libere possemus redire, non obstantibus predictis; ita tamen quod nobilis domina Blancha comitissa mater comitis supradicti libere ac pacifice sine contradictione ac molestatione aliqua teneret et possideret quandiu uiueret totum doarium suum cum omnibus pertinentiis, sicut ei factum fuit a comite Theobaldo quondam marito ipsius, et insuper omnes conquestus suos quos habere debet de iure consuetudinario siue scripto, idem esset de doario et conquestibus uxoris Theobaldi comitis, quecunque illa foret. Et sciendum quod si soror predicte uxoris mee regina Cypri uel heredes ipsius uenient ad partes istas, et de comitatibus Campanie et Brie ac pertinentiis supradictis aliquid acquirerent per guerram uel placitum siue pacem, postquam essent in saisina et teneura illius conqueste seu acquisitionis quas ad remanentiam,  id est, sine contradictione predictorum comitisse et comitis et heredum ex corpore eiusdem comitis successiue descendentium retinerent, si ego uel predicta uxor mea seu heredes ex corpore successiue descendentes aliquo modo a predicta regina uel heredibus suis aliquid de predicta conquesta seu acquisitione possemus acquirere, illud nobis remaneret pacifice non obstantibus predictis. Sic autem intelligimus quod contradictio dictorum comitisse et comitis non ualeret, si prius laudassent et concessissent predictam conquestam seu acquisitionem aliquo predictorum modorum factam. Predictus autem comes Theobaldus propter quitationem et remissionem predictas dedit predicte Philippe uxori mee et heredibus ex corpore suo successiue in perpetuum descendentibus mille et ducentas libratas terre in feodum ligium; tali conditione apposita, quod si contingeret eamdem Philippam sine herede corporis sui uel heredes ex corpore suo successiue  descendentes sine herede corporum suorum decedere, terra predicta ad ipsum Theobaldum comitem uel ad heredes ex corpore suo successiue descendentes sine contradictione aliqua reuerteretur. Preterea idem comes Theobaldus dedit mihi et predicte Philippe uxori mee quatuor mille libras Pruuinenses, et quitauit nobis damna omnia que intulimus ei per guerram nos et coadiutores nostri. Et quitauit etiam grueriam quam clamabat in propriis nemoribus meis. Et insuper quitauit me de omni debito quod debebam Iudeis et burgensibus ipsius, qui scilicet Iudei et burgenses sui erant in uigilia Omnium sanctorum proximo preterita: quod quidem debitum contraxeram antequam iuissem ultra mare. Per hec itaque supradicta mihi et predicte Philippe uxori mee data et quitata tenui et teneo me pro pagato per consensum et uoluntatem eiusdem uxoris mee de omni eo quod clamabam seu clamaueram ex parte ipsius Philippe in comitatibus Campanie  et Brie et in pertinentiis eorumdem, salua tamen conditione que superius est expressa. Preterea concessi propria et spontanea uoluntate mea, et etiam de consensu predicte uxoris mee, ut si forte, quod absit! contigerit me uel eamdem uxorem meam aut heredes ex corpore ipsius successiue descendentes uel alium nomine nostro contra quitationem uel remissionem predictas uenire mouendo placitum seu guerram, predictus Theobaldus comes uel heredes ex corpore suo successiue descendentes sine mesfacere et sine fidem mentiri possint accipere predictas mille et ducentas libratas terre et debita superius quitata repetere ac quidquid iuris habebant in memorata grueria reclamare. Et teneremur etiam in hoc casu ego et predicta uxor mea uel heredes ex corpore ipsius successiue descendentes reddere eidem comiti Theobaldo uel heredibus ex corpore suo successiue descendentibus quatuor millia librarum Pruuinensium, et de damnis que idem  comes incurrit per guerram predictam essemus in eodem statu et puncto in quo eramus ego et predicta uxor mea antequam dicta quitatio seu remissio facta esset. Hec omnia et singula, sicut supra sunt expressa, propria et spontanea uoluntate mea, et etiam de consensu et uoluntate supradicte Philippe uxoris mee, iuraui me in perpetuum obseruaturum et nunquam contra uenturum. Quod ut notum permaneat et firmum teneatur, litteris adnotatum sigilli mei munimine roboraui.

Actum anno ab Incarnatione Domini 1220 primo mense Nouembri.





XuIII. Littere eiusdem Erardi et Philippe eius uxoris, quibus promittunt sigillare ad uoluntatem patriarche Hierosolymitani pacem et concordiam factam inter ipsos et comitissam et filium. .

Nos Erardus de Brena et ego Philippa uxor eius notum facio uniuersis tam presentibus quam futuris  quod cum dies esset assignata apud Caluummontem in recessu uenerabilis Patris Giroldi patriarche Hierosolymitani, quo mediante facta fuit pax, dum esset episcopus ualentinensis, inter carissimam dominam nostram Blancham comitissam Trecensem palatinam et carissimum dominum nostrum Theobaldum comitem Campanie et Brie palatinum ex una parte, et nos Erardum et Philippam uxorem eius ex altera, nos dicto loco, uidelicet apud Caluummontem, eidem patriarche promisimus per presentes litteras quod quantumcunque dominus Theobaldus comes Campanie super hoc monebit, et ubicunque uoluerit, ueniemus, et pacem predictam cum correctione quam apposuerit dominus patriarcha per suas litteras patentes, nos concedemus de nouo et sigillabimus iterum quando fuerimus requisiti. Quod ut notum permaneat et firmum teneatur, litteris adnotatum sigillorum nostrorum fecimus munimine roborari.

 Actum anno gratie 1226, die ueneris in festo Sancti uincentii.





XIX. Confirmatio pacis inite inter partes supradictas. .

HONORIUS, etc. dilecto filio nobili uiro THEOBALDO, comiti Campanie, salutem et apostolicam benedictionem.

Si pedes euangelizantium pacem pulchri uoce prophetica nuntiantur, facientium illam seu etiam conseruantium tanto pulchriores possunt non immerito estimari quanto preeminet opus uerbo. Propter quod nobis, qui licet immeriti, eius locum tenemus in terris qui pacificauit que in terris et que in celis sunt per sanguinem crucis sue, ex officio apostolatus incumbit ad ea que sunt pacis intendere, ut uidelicet discordantes reducamus ad pacem, et ad concordiam reuocatos circumspectione apostolica foueamus in illa, ne sopita  patiatur discordia recidiuum in discrimen corporum et periculum animarum, consecuturi ex hoc pulchritudinem premii amplioris, cum in pace principum secularium Ecclesiarum tranquillitas ex magna parte consistat, et ex ipsorum discordia eedem incurrant frequenter oppressiones non modicas et iacturas. Cum igitur grauis et periculosa discordia, que inter te ac dilectam in Christo filiam nobilem mulierem Blancham comitissam Campanie, matrem tuam, ex parte una, et nobilem uirum Erardum de Brena et Philippam uxorem eius ex altera uertebatur, sit, eo faciente ad cuius imperium spiritus procelle subsistit et fluctus silent eiusdem, amicabili pace sopita, et predicti Erardus et uxor eius suis nobis litteris supplicarint ut eamdem dignaremur apostolico munimine roborare, nos tam tuis quam eorum precibus inclinati pacem ipsam siue concordiam, sicut prouide facta est et ab utraque parte sponte recepta et hinc inde iuramento firmata, nec non et in authenticis  inde confectis plenius continetur, auctoritate apostolica confirmamus et presentis scripti patrocinio communimus. Nulli ergo, etc. confirmationis, etc. usque incursurum.

Datum Signie, Iu Kal. Septembris, pontificatus nostri anno octauo.





XX. Littere regine Cypri de renuntiatione comitatuum Campanie et Brie. 

Ego Aelidis Dei gratia regina Cypri notum facio uniuersis tam presentibus quam futuris quod ego dedi et do, quitaui et quito, cessi et cedo, concessi et concedo Theobaldo, comiti Campanie et Brie palatino, et heredibus suis quos habet et habiturus est ab ipso et uxore sua et uxoribus iam habitis uel habendis linea matrimoniali descendentibus perpetuo habendum et possidendum omne ius quodcunque habebam uel habueram uel habere poteram in  comitatibus Campanie et Brie et pertinentiis eorumdem in tota terra quam habuit, tenuit, seu possedit in proprietate, dominio, et feodis bone memorie Henricus auus meus, quondam comes Trecensis, si quod ius habebam uel habueram uel habere poteram in dictis comitatibus et pertinentiis eorumdem in terra iam dicta; ita quod de cetero nec ego nec heredes mei in dictis comitatibus et pertinentiis eorumdem ac terra predicta aliquid poterimus reclamare contra dictum comitem uel heredes supradictos, sicut dictum est, ab ipso linea matrimoniali descendentes. Et me deuestiui de omni iure, si quod habebam uel habueram in dictis comitatibus et pertinentiis eorumdem et terra iam dicta, in manu karissimi domini mei Ludouici Dei gratia regis Francorum illustris. Et hec omnia feci in mea propria et libera potestate constituta et spontanea uoluntate, nullo timore, captione, uiolentia, uel compulsione alia inducta. Promisi etiam et promitto dicto comiti  quod procurabo bona fide sine meo ponendo quod heredes mei omnia que continentur in charta ista laudabunt et approbabunt comiti supradicto et heredibus eius iam dictis, et iuri suo, si quod habent in dictis comitatibus et pertinentiis eorumdem et iam dicta terra, renuntiabunt et quitabunt ac cedent dicto comiti et eius heredibus iam dictis; et hec facient coram aliquibus authenticis personis, que dicto comiti litteras suas patentes dabunt omnia que in charta ista exprimuntur continentes. Promisi et promitto etiam me rogaturam dominum papam et alias personas quas dictus comes, heredes eius, uel eorum mandatum mihi nominabunt, ut super dictis conuentionibus siue promissionibus suas patentes litteras confirmatorias testimoniales conficiant et tradant comiti supradicto et heredibus suis iam dictis. Suppono etiam me iurisdictioni prelatorum quorumcunque qui mihi a dicto comite uel heredibus suis supradictis uel eorum mandato fuerint nominati, in quorum diecesibus fuero uel terram habuero,  petendo supplicando humiliter eisdem ut si contra predictas conuentiones siue promissiones uel aliquam earum aliquo tempore contingeret me uenire, in personam meam excommunicationis et in terram meam interdicti sententias promulgarent et usque ad condignam satisfactionem easdem facerent inuiolabiliter obseruari. uolo etiam et concedo quod me et heredes meos ad restitutionem omnium damnorum et expensarum huiusmodi occasione factarum dicto comiti et heredibus eius supradictis compellant, cessionibus et conuentionibus supradictis nichilominus in suo robore duraturis. Iuraui etiam quod ante confectionem harum litterarum dictos comitatus uel alterum eorum uel etiam partem dicte terre nemini dederam, uendideram, uel concesseram; excepto hoc quod promisi septingentas libratas terre ante confectionem istarum litterarum que non poterunt capi nec solui in terra a dicto comite mihi assignata; nisi forte centum librate terre quas promisi  et concessi Florentio de uilla militi per litteras meas sub certo modo, que etiam ibidem non assignabuntur nisi ius domini regis ad hoc me compellat, et ego me defendam in causa quantumcunque potero bona fide. Nec ius, si quod ibi habebam uel habere poteram, uel actiones meas, si quas habebam, alicui concesseram, uel quocunque alio modo alienaueram; nec de cetero cedam uel alienabo ius uel actiones, si quas habebam uel habueram ante compositionem istam ad petendos dictos comitatus uel alterum eorum.

Predicta omnia uniuersa et singula iuraui tactis sacrosanctis Euangeliis me seruaturam et impleturam, et quod nullo tempore per me uel per alium contra non eam, et quod non procurabo quod ab hoc iuramento absoluat, uel quod mihi aliquid ius petendum in supradictis restituatur, et quod si quod horum ab aliquo esset pro me impetratum per me uel per alium, non utar, et quod nec iamdictum comitem  nec supradictos heredes ipsius super premissis per me uel per alium de cetero molestabo; sub eodem iuramento renuntians litteris impetratis et impetrandis super premissis, et omni priuilegio et omni auxilio iuris canonici et ciuilis. Propter cessiones autem, quitationes et conuentiones et alia supradicta dedit mihi dictus comes quadraginta millia librarum Turonensium in pecunia numerata, et plene satisfecit mihi de dicta pecunie summa. Dedit insuper mihi et assignauit duo millia libratarum terre in terra plana in comitatibus Campanie et Brie; in qua nec habebo fortericiam, nec potero facere, quam teneo et tenebo in allodio ad usus et consuetudines aliorum allodiorum Campanie et Brie quandiu uixero. Post decessum autem meum heres meus, si citra mare fuerit, homagium ligium inde faciet dicto comiti uel heredi eius. Si autem citra mare non uenerit, dictus heres requiret per nuntium suum et suas litteras patentes  a comite Campanie uel herede eius terram. Et tunc dictus comes uel heres eius sine dilatione remittet nuntium suum cum litteris suis patentibus, qui loco eius recipiet homagium ligium a dicto herede. Et dictus heres nuntio comitis uel heredis eius faciet homagium ligium, quod recipiet nuntius nomine comitis. Et dabit dictus heres dicto nuntio litteras suas patentes de facto homagio, et super hoc litteras testimoniales Templi uel Hospitalis uel patriarche Hierosolymitani. Et hec debent fieri infra annum a morte mea uel heredis mei qui dictam terram post me tenuerit; et simili modo in perpetuum fiet herede meo uel eo qui terram tenuerit moriente, et simili modo comite seu herede suo moriente. Mortuo autem eo qui dictam terram mihi assignatam tenuerit, si ultra mare decesserit, omnes prouentus intermedii temporis per manum dicti comitis uel eius heredis reseruabuntur, et successori meo, scilicet heredi meo, restituentur.  Si autem heres meus infra annum non mitteret pro homagio faciendo, sicut predictum est, prouentus terre essent dicti comitis uel heredis usque ad factum homagium. Si autem per comitem uel heredem eius staret quominus ipsi fieret homagium infra annum, cum fuisset competenter requisitus, nichil heredi meo deperiret, sed omnes prouentus totius temporis intermedii heredi meo salui essent, et saisina terre balliuo eiusdem heredis mei traderetur. Nihilominus tamen cum ad heredem meum dictus comes uel heres eius nuntium mitteret, ipsi nuntio homagium facere eo modo quo dictum est heres meus teneretur. Insuper balliuus heredis mei in terra dicta comiti iurabit fidelitatem se seruaturum quandiu erit balliuus, et de dicta terra dicto comiti uel heredi eius competentia seruitia se facturum quandiu heres meus moram fecerit ultra mare. Sciendum autem est quod si dictus comes decederet siue herede uel heredibus de uxore uel uxoribus, sicut supra dictum est,  propter ista que in charta ista continentur mihi uel heredi meo non minueretur ius uel augmentaretur in aliquo quin ego et heres meus essemus in eodem puncto prosequendi ius nostrum, si quod haberemus, in quo eramus ante hec omnia supradicta, saluo doario Margarete comitisse Campanie uxoris dicti comitis, filie domini Archambaudi de Borbon, quod tale est: Sparnacum, uirtutum, Sesannia, Cantumerula, Pontes, Nogentum, Meriacum, Peantium et castellanie et pertinentie, eorumdem locorum, Semonia et Barbona, saluis etiam pactionibus initis super maritagio dicte Margarete pro triginta et sex millibus librarum Parisiensium in maritagio eidem Margarete a dicto patre suo datis. Ita tamen quod de dicta pecunia data in maritagio nichil poterit capi in terra predicta mihi assignata. Super predicte terre assignatione nec non quadraginta millium librarum satisfactione teneo me pro pagata, et confiteor me gratum meum  recepisse, renuntians exceptioni terre non assignate et pecunie non numerate et omni priuilegio et auxilio iuris canonici et ciuilis et omni alii exceptioni que posset obiici contra factum huiusmodi uel presens instrumentum et omni penitus suffragio quod mihi uel heredibus meis posset in hoc facto prodesse et dicto comiti uel heredi eius obesse. Et sciendum quod post mortem meam dictus comes dictam terram teneret et retineret usque dum dictus heres meus omnia supradicta laudasset et approbasset, si heres meus requisitus nollet conuentiones supradictas laudare et approbare. Facta uero sunt et dicta hec omnia premissa in presentia domini Ludouici Dei gratia regis Francorum illustris: quem rogaui et rogo ut super premissis omnibus litteras suas patentes totam seriem istarum litterarum continentes et omnia supradicta confirmantes conficiat et tradat dicto comiti sigilli sui munimine roboratas, et quod faciat omnia supradicta in fendis suis et baronum  Francie tanquam dominus firmiter obseruari, et quod de cetero aliquem contra predicta uenientem non audiat, nec in regno suo ab aliquo audiri permittat. Item sciendum quod carissimus dominus meus Ludouicus, Dei gratia rex Francorum illustris, predictum Theobaldum regem Nauarre, Campanie et Brie comitem palatinum inuestiuit de predicto iure, de quo, ut continetur superius, me in manu ipsius deuestiui secundum conuentiones supradictas. In cuius rei testimonium presentes litteras fieri uolui sigilli mei munimine roboratas.

 Actum anno gratie 1234, mense Septembri.





XXI. Littere Ludouici regis de renuntiatione regine Cypri. 

Ludouicus Dei gratia Francorum rex. Nouerint uniuersi presentem paginam inspecturi quod nobilis mulier Aleydis regina Cypri, in presentia nostra constituta, quitauit carissimo consanguineo et fideli nostro Theobaldo Campanie et Brie comiti palatino omne ius quod habebat uel dicebat se habere in comitatibus [Campanie] et Brie et pertinentiis eorumdem, et de eodem iure se deuestiuit in manu nostra, et nos ad petitionem dicte regine inuestiuimus de eodem iure dominum Archembaudum de Borbonio, nomine dicti comitis, saluo hoc, quod si dictus comes decederet sine herede ab ipso linea matrimoniali descendente, supradicta non obessent dicte regine quin posset  petere dictos comitatus sicut poterat ante, nec propter supradicta ius suum minueretur uel augmentaretur. Pronuntiamus etiam quod quando assisia duorum millium libratarum terre . . . . . . facta dicte regine, nos ita sicut continentur in charta dicte regine tradita dicto comiti faciemus scribi et sigillari et tradi dicto comiti. Et his omnibus supradictis scriptis et sigillatis et dicto comiti traditis, presentes littere nobis reddentur.

Actum anno gratie 1234, mense Septembris.


 Desiderantur Libri XuII, XuIII et XIX.





EXCERPTA DE REBUS GALLICIS Ex fragmento indicis quod uulgo Rubricella appellatur, Regesti ms. Innocentii PP. II an. XuIII et fortasse etiam XIX; quorum annorum libri cum perierint, maximi faciendum est hoc fragmentum in quo argumenta multarum epistolarum, quando epistolis ipsis uti non licet, habentur.


 Regi Francorum scribitur et hortatur ut dictis baronibus, inimicis dicti regis Anglorum, nullum impendat auxilium seu fauorem.

Eidem, super eodem, et fortius exhortando ut filio suo primogenito inhibeat ne dictis inimicis prestet auxilium uel fauorem.

Super eodem, Philippo et filio suo primogenito.

Super eodem negotio, duci Burgundie et diuersis archiepiscopis et episcopis, per Franciam et Angliam constitutis.

Episcopo Siluanectensi.

Regi Anglorum scribitur quod ad petitionem nuntiorum suorum mittitur sibi legatus.

Rothomagensi archiepiscopo, et suffraganeis eius.

 Regi Francie, super dicto negotio regni Anglie, ut desistat.

Super eodem negotio, prelatis regni Francie.

Super eodem, baronibus Anglie.

Super eodem, Cameracensi, Leodiensi et Traieetensi episcopis.

Super eodem, regi Francie.

Super eodem, clero Londoniensi.

 Uniuersis Christi fidelibus significatur ordinatio facta, quod comes Tolosanus, propter heresim, comitatu Tolosano perpetuo sit priuatus, et quod uxor sua habeat dotalitium suum.

Eodem modo scribitur archiepiscopo Narbonensi, et quod faciat CL marcas comitisse, uxori dicti comitis, et hoc de Castro Bellicadri, assignari.

Eodem modo, comiti Montisfort. et quod ipse obseruet dictam ordinationem.

Tolosano et Consentin. episcopis mandat quod comiti Conuenarum super quibusdam grauaminibus, sibi per comitem Montisfortis illatis, ministrent iustitiam, uel remittant causam ad curiam

Eodem modo, episcopo Nemausensi et duobus archidiaconis, pro comite Fuxi.

 Comiti Montisfortis quod Castrum Fuxense ponat in manibus abbatis Sancti Tiberii, nomine Ecclesie et ad utilitatem comitis Fuxi tenendum, donec aliud fuerit ordinatum.

B. regine Anglorum antique, scribitur, et, ad petitionem suam et regis Anglorum, confirmatur quedam compositio, inter ipsos regem et reginam, super ipsius dotalitio facta.

 Abbati et conuentui monasterii Sancti Dionysii in Francia scribitur, et, quia ab aliquibus dubitabatur, an corpus beati Dionysii, quod in eodem monasterio requiescit, fuerit corpus beati Dionysii Areopagite, qui mortuus fuit in Grecia, uel alterius, domnus papa mittit eis de ueris reliquiis, siue corpus illius beati Dionysii Areopagite, et concedit omnibus uisitantibus quadraginta dies.

Archiepiscopo Narbonensi mandatur ut, si aliqua de bonis comitatus Melgorii alienata inuenerit, ad ius et proprietatem Ecclesie Magalonensis reuocare procuret.

Uniuersis baronibus et militibus, in comitatu Melgorii constitutis, quod episcopo Magalonensi prestent, sicut uero domino, fidelitatis iuramenta.

 Remensi archiepiscopo et eius suffraganeis, quod B. de Anisnis, subdiaconum excommunicatum, pro eo quod cum Margarita, sorore comitisse Flandrie, consanguinea sua, matrimonium fraudulenter contraxit, denuntient excommunicatum.

Eodem modo, episcopo Leodiensi.

Abbati et conuentui Cluniacensibus declaratur et ordinatur quod electio et institutio prioris de Charitate ad dictum abbatem pertineat.

Albiensi et Caturcensi episcopis datur in mandatis ut aliqua bona, ablata Duaco Alamanno per S. comitem Montisfortis, ad restituendum eidem Duaco dictum comitem compellant.

Archiepiscopo et capitulo Turonensibus confirmatur quedam compositio super electione decani et  prepositura inter ipsos facta.

Certis iudicibus mandatur ut quosdam campsores Caturcenses, qui, in fraudem nonnullorum suorum creditorum, ad claustrum Irecense confugerant, si reperiantur huiusmodi fugam in fraudem fecisse, de dicto Claustro eiiciant, et eiici permittant per curiam temporalem.

Regi Francorum scribitur et hortatur, ut Iacobum, natum regis et regine Aragonum et heredem, super dominio Montispessulani non impediat, seu molestet, nec ab aliis molestari permittat.

Priori Grandimontensi scribitur et ordinatur quod in quibuslibet cellulis Grandimontensis ordinis per ipsum priorem et successores suos uuus presbyter  ordinetur, et quedam alie ordinationes scribuntur in ipsis litteris.

Bituricensi, Senonensi et Turonensi archiepiscopis mandatur ut quoscunque rebelles contra priorem Grandimontensem et eius ordinis statuta rebellione cessare compellant.

Capitulo Remensi confirmantur eis quedam decime, et alia bona que iuste possident.

 Archiepiscopo Remensi et eius suffraganeis mandatur quod nichil attentent contra libertates suarum Ecclesiarum et capitulorum.

Eodem modo, archiepiscopo Senonensi et eius suffraganeis.

Archiepiscopo Bituricensi et eius suffraganeis mandatur ut, iuxta ordinationem factam in concilio, soluant certo termino uicesimam partem omnium prouentuum suorum, et eorum  nuntiis ad hoc deputatis, in subsidium terre sancte

Sacriste et capitulo ecclesie Sancte Crucis Cameracensis. Recipiuntur una cum bonis suis, sicut ea iuste possident, sub protectione beati Petri.

Archiepiscopis et episcopis, per regnum Francie constitutis, mandatur ut inhibeant uniuersis Christianis,  maxime crucesignatis, ne Iudeos seu eorum familias molestent.

Archiepiscopo Rothomagensi, et eius suffraganeis mandatur ut cum magistro H. de Andelesio, canonico Rothomagensi, deputato ad predicandum uerbum crucis, alium sibi fidelem et idoneum adiungant.

Abbati Maioris Monasterii Turonensis, mandatur, ut super usu primatie Bituricensis et Burdegalensis  , cum senis et ualetudinarius, per se uel alios se informet  , et informationem transmittat.

Abbati et conuentui monasterii Sancti Egidii confirmatur quedam sententia pro eis lata, et contra comitem Tolosanum, super uilla Sancti Egidii.

 Archiepiscopo Narbonensi et diuersis aliis episcopis ut sententiam excommunicationis, latam contra Regianum, fratrem Ademari de Nayco, per episcopum Albiensem, publicent, et eam faciant obseruari.

Archiepiscopo Remensi et eius suffraganeis ut sententias, latas contra Ludouicum, primogenitum regis Francie et sequaces suos, qui inuadunt regnum Anglie, publicent et eas faciant obseruari.

Eodem modo, diuersis archiepiscopis et eorum suffraganeis, per regnum Francie constitutis.

Episcopo et abbati Sancti uictoris, Parisiensibus mandatur ut cancellario Londoniensi et quibusdam aliis suspectis de iniquitate, que contra regem Anglie  perpetratur, assignent terminum, ut se conspectui apostolico representent.

Archiepiscopis et episcopis per regnum Francie constitutis mandatur ut permittant Iudeos talem gestare habitum, per quem possint inter Christianos discerni, nec ad talem portandum compellant, per quem possint uite dispendium sustinere.





REGISTRUM DOMINI INNOCENTII III SUPER NEGOTIO ROMANI IMPERII.




I. ARCHIEPISCOPO MOGUNTINO EPISCOPO SABINENSI. De electione imperatoris. 


Solidata in deuotione sedis apostolice fides tua, et in obsequio eius probata tempore iuuentutis, non deficiet, imo proficiet fortius in etate matura; nec frigescet etiam frigescente corpore, sed de die in diem amplius incalescet. Qui enim, cum Petri quondam nauicula iactaretur fluctibus, et uenti et mare insurgerent contra eam, ita ut nunc de scopulosis fluctibus pendere uideretur in preceps, nunc inter intumescentes undas, imas formidaret arenas, cum reges terre ac principes astitissent in unum aduersus eam et Christum eius, illi fideliter et inseparabiliter  adhesisti, pro ea in mortem et in carcerem ire paratus, nec minas principis nec latentes insidias nec proprium exsilium expauescens, iam nunc, cum cadentibus fluctibus et uento spirante propitio equora noscitur sulcare pacata, et Petrus, ueteri timore deposito, super undas maris incedat, quis te poterit a caritate sedis apostolice separare? Sane nec persecutio, nec gladius, nec fames, nec aliud te ab Ecclesie deuotione diuellet, in qua post summum pontificem locum nosceris precipuum obtinere. Fortis est enim ut mors dilectio, et dura sicut infernus est emulatio, nec aque multe possunt exstinguere caritatem. Unde cum inter ceteros fratres nostros apud nos primus existas, licet a nobis,  etsi non mente, corpore tamen multo sis spatio separatus, in arduis tamen negotiis que nobis incumbunt, tuo uti uolumus consilio et fauore. Noueris igitur, imo iam nosti, quod post Henrici quondam imperatoris decessum uota se principum diuiserunt, ita quod quidam eorum Othonem H, quondam ducis Saxonie filium, quidam uero Philippum, quondam fratrem dicti Henrici imperatoris, nominarunt in regem. uenerabilis autem frater noster Coloniensis archiepiscopus et alii qui in nominatione predicti Othonis fauorem prestiterant et assensum, congregato exercitu obsederunt pariter Aquisgranum, et eo capto, predicto Othoni in sede posito augustali dictus archiepiscopus regni coronam imposuit, sicut ad ipsum de iure dicitur pertinere: qui  in die electionis sue apud Coloniam de conseruando iure Romane Ecclesie et aliarum etiam Ecclesiarum per seipsum prestitit iuramentum, et postmodum etiam se astrinxit iuratoria cautione quod Ecclesiis et principibus, que dicti imperatores iniuste abstulerunt, restitueret uniuersa, prauam etiam consuetudinem relaxauit, per quam iidem imperatores bona ecclesiasticorum principum decedentium occupabant. Dictus uero Philippus, et qui eum nominarunt regem, uenerabilem fratrem nostrum Tarantasiensem episcopum uocauerunt, qui regalem imposuit eidem Philippo coronam. Et licet ipsi duo, Philippus scilicet et Otho, semel et iterum inter se inuicem dimicarint, neuter tamen plenam uictoriam est adeptus. Nos autem, qui non ad destructionem  imperii, sicut quidam pestilentes homines mentiuntur, intendimus, sed ad conseruationem et prouisionem ipsius potius aspiramus, cum etsi quidam imperatores persecuti fuerint Ecclesiam, alii tamen multipliciter honorarunt, exspectauimus hactenus, et in neutram partem uoluimus declinare, licet uterque de fauore nostro et beneuolentia glorietur, exspectantes si forsan principes redirent ad cor, et imperio super tante dissensionis incommodo prouiderent. Sed quidam eorum adhuc in sua obstinatione persistunt, et non minus quam nominati predicti partem quam fouent, iuste uel iniuste tuentur. Ex quo spoliantur Ecclesie, pauperes opprimuntur, strages corporum  prouenit et periculum animarum.

Cum igitur non expediat de cetero populo Christiano, nec nobis etiam dissimulare incommoda tante dissensionis sit tutum, tibi facti seriem duximus intimandam, ut cum non tam Maguntinensis archiepiscopatus quam, Sabinen. episcopatus consideratione, post Romanum pontificem maximum Ecclesie Dei membrum existas, in tam arduo negotio fauorem tuum habeamus pariter et assensum. Quia uero necessitates terre orientalis, et quid ei expediat, plenius cognouisti, super mora uel reditu tuo fraternitati tue nichil expresse mandamus, quam credimus id acturam quod magis uiderit expedire. Monemus igitur fraternitatem tuam et exhortamur attentius, per apostolica tibi scripta mandantes,  quatenus cum huic tractatui non possis personaliter interesse, arbitrium tuum nobis per litteras tuas apertas committas, ratum habiturus et firmum quod in tanto negotio, prout Dominus nobis dignatus fuerit inspirare ac de fratrum nostrorum consilio et uoluntate processerit, statuemus. Uniuersis etiam officialibus tuis, canonicis, prelatis, comitibus, baronibus et aliis tibi et Ecclesie Maguntinensi subiectis per litteras tuas districte precipias ut eum cuius nominatio per sedem fuerit apostolicam approbata, in regem recipiant et partem eius potenter foueant et uiriliter tueantur. Credimus enim quod sic, dante Domino, in hoc negotio procedemus. quod Deo et hominibus erit acceptum, et apud Deum meritum et apud homines ex hoc gloriam  consequemur. Tuum etiam et tuorum profectum pariter et honorem in ipso negotio diligenti curabimus studio promouere. Nec erit de facili qui se statutis nostris opponat, si tuus nobis suffragetur assensu, et deuotio tuorum accedat, cum et tanta sit per Dei gratiam apostolice sedis auctoritas, ut quasi certum ab omnibus habeatur quod ille preualebit omnino cui suum dignata fuerit fauorem prestare.

Datum Laterani, u Nonas Maii, pontificatus nostri anno secundo.



II. UNIuERSIS TAM ECCLESIASTICIS QUAM SAECULARIBUS PRINCIPIBUS ALEMANNIAE. De eodem argumento. 


Quanta debeat esse concordia inter regnum et sacerdotium in seipso Christus ostendit, qui est Rex regum et Dominus dominantium, sacerdos in eternum secundum ordinem Melchisedech, qui et secundum naturam carnis assumpte de sacerdotali pariter et regali stirpe descendit. Ad quod etiam designandum beatissimus Petrus ad fidem Christi conuersis dicebat: uos estis genus electum, regale sacerdotium (I Petr. II. Et ad Christum in Apocalypsi clamatur: Fecisti nos, Deo nostro regnum et sacerdotium . Hec enim sunt duo cherubin, qui uersis uultibus in propitiatorium, super ipsum duabus alis coniunctis mutuo se describuntur respicere.  Hec sunt due mirabiles et speciose columne posite iuxta ostium in uestibulo templi, quas ambit linea duodecim cubitorum  . Hec sunt duo magna luminaria, que Deus in firmamento celi constituit: luminare maius, ut preesset diei; et luminare minus, ut nocti preesset. Isti sunt duo gladii de quibus apostoli responderunt: Ecce gladii duo hic . Quorum omnium rationem aliorumque multorum que de sacris libris excerpta concordiam expresse significant inter Ecclesiam et imperium, exponere pretermittimus, cum utilitas ex ipsa proueniens expressius hanc exponat. Per hanc enim concordiam propagatur fides, heresis  confutatur, plantantur uirtutes, uitia succiduntur, seruatur iustitia, iniquitas propulsatur, uiget tranquillitas, persecutio conquiescit, cum pace populi Christiani paganorum barbaries subiugatur, cum incremento imperii Ecclesie libertas accrescit, cum incolumitate corporum salus proficit animarum, et tam clero quam populo sua iura seruantur. Et licet Romanam Ecclesiam quasi matrem uniuersa regna respiciant, in quibus nomen colitur Christianum, Romanum tamen imperium eam arctius debet ac deuotius amplexari, ut et ipsa per illud accipiat defensionis auxilium et illud per ipsam in suis necessitatibus adiuuetur. Ille uero qui paci semper inuidet et quieti, sicut Romanam tunc diuisit Ecclesiam, ita nunc Romanum diuisit imperium, et tantam inter  uos discordiam seminauit, ut duos uobis in reges presumpseritis nominare, quibus inter uos ipsos diuisi pertinaciter adheretis, non attendentes quot et quanta discrimina per hoc non solum Romano contingant imperio, sed uniuerso proueniant populo Christiano. Et ecce per huius dissensionis materiam imperii libertas minuitur, iura depereunt, et dignitas decurtatur, destruuntur ecclesie, leduntur pauperes, principes opprimuntur, uniuersa terra uastatur, et, quod est longe deterius, strages corporum imminet et periculum animarum. Ex hoc etiam inimici fidei Christiane non modicam audaciam contra fideles assumunt.

Nos igitur, huiusmodi auditis et cognitis, tacti  fuimus dolore cordis intrinseco, et nimio merore turbati; quia non, ut quidam pestilentes homines mentiuntur, ad imperii destructionem uel depressionem intendimus, sed ad conseruationem et exaltationem ipsius potius aspiramus, cum, etsi quidam imperatores Ecclesiam uehementer afflixerunt, alii tamen eam multipliciter honorarunt. Exspectantes autem hactenus exspectauimus si forte uos ipsi saniori ducti consilio, tantis malis finem imponere curaretis, uidelicet ad nostrum recurreretis auxilium, ut per nos, ad quos ipsum negotium principaliter et finaliter noscitur pertinere, uestro studio mediante, tanta dissensio sopiretur. uerum quia uos in hac parte negligentes et desides hactenus exstitistis, nos, qui, iuxta uerbum propheticum, constituti  sumus a Deo super gentes et regna, ut euellamus et destruamus, edificemus etiam et plantemus, officii nostri debitum exsequi cupientes, uniuersitatem uestram monemus attentius et exhortamur in Domino, per apostolica scripta mandantes, quatenus Dei timorem habentes pre oculis et honorem zelantes imperii, ne libertas eius depereat et dignitas annulletur, ad prouisionem ipsius melius intendatis: ne fouendo discordiam, per uos imperialis sublimitas destruatur, que per uestrum deberet studium conseruari. Alioquin, quia mora de cetero trahit ad se graue periculum, nos quod expedire nouerimus procurantes, ei curabimus fauorem apostolicum  impertiri quem credemus maioribus studiis et meritis adiuuari.

Datum Laterani, etc., pontificatus nostri anno II.





III. LITTERAE REGIS OTTONIS AD D. PAPAM.

Sanctissimo in Christo Patri ac domino spirituali INNOCENTIO, sacrosancte Romane Ecclesie summo pontifici, OTTO, diuina faciente gratia Romanorum rex et semper Augustus, salutem ac filialis deuotionis affectum cum debita reuerentia.

Nauicula Petri quibusdam retro temporibus persecutionum fluctibus est agitata, et nisi Ecclesia Dei in petra Christo fundata fuisset et solidata, iam prauorum persecutionibus inclinata funditus corruisset. In ipsa etenim persecutione progenitor noster Henricus  dux Saxonie in fide sancte Romane Ecclesie indesinenter perseuerans, et uoluntati atque inique dominationi Friderici quondam imperatoris nullatenus acquiescens, matrem suam spiritualem, sanctam uidelicet Romanam Ecclesiam, in omnibus est imitatus; ideoque preualente impiorum persecutione, honoris sui dignitate priuatus, exsilio cum liberis et familiaribus suis addictus fuit et expositus. uolens igitur Dominus Ecclesie sue statum in melius reformare et fidem ac deuotionem iam dicti patris nostri in suis posteris remunerare, sua ineffabili clementia effecit quod nos ab optimatibus et principibus imperii, ad quos de iure spectat electio, ad regni gubernacula ex inopinato uocati sumus et electi; in sede quoque Augustorum apud Aquisgranum  locati, consecrationem et coronationem a manu Adolfi Coloniensis archiepiscopi, presentibus principibus, ea que decuit solemnitate cum plenitudine regie dignitatis accepimus. Cupientes igitur gressus nostros ab ipso dirigi per quem reges regnant et potentes scribunt iustitiam, dignum duximus ipsa electionis nostre hora iuramento firmare quod possessiones et iura Romane Ecclesie aliarumque Ecclesiarum imperii firma et illibata seruabimus, et quod consuetudinem illam detestabilem, qua episcoporum, abbatum, principum de hac uita migrantium bona tempore mortis relicta quidam nostri antecessores hactenus occupabant, omnino in posterum dimittemus, et de beneficentia nostra principibus  ecclesiasticis in perpetuum relaxamus. Petimus ergo et cum instantia paternitati uestre supplicamus quatenus fidem ac deuotionem nostram considerantes, merita quoque patris et auunculi nostri regis Anglie, qui nunquam ab obsequio Ecclesie Romane recesserunt, ad memoriam reuocantes, iniurias etiam Philippi ducis Sueuie quondam ducis Tuscie et patris et fratris eius non dissimulantes, nos regiam dignitatem adeptos ad imperii consecrationem uocare dignemini, illos insuper episcopos et abbates ac laicos principes qui iam dictum Philippum ducem Sueuie in excommunicatione uestra detentum in regem nominare et fidelitatem ei iurare presumpserunt, ab obseruatione illiciti iuramenti absoluatis, et maiestati nostre obedire ecclesiastica  censura compellatis, et excommunicationem ipsius ducis Sueuie per Teutoniam et uniuersos fines imperii publice denuntiari faciatis. uestris quoque precibus, Pater sanctissime, Altissimum exoretis ut uias et actus nostros in pace et tranquillitate dirigat, et quod iustitia, constantia et ueritas in corde nostro uigeat; ut per ipsius auxilium, de uultu Domini iudicium nostrum prodeat, et promissum nostrum perpetua et inuiolabili firmitate ad honorem Dei et Ecclesie ipsius nobis adimplere et conseruare concedat. Ad hec, paternitati uestre significamus quod dilectos et fideles nostros legatos, uidelicet G. principem nostrum abbatem Indensem, B. prepositum Bunnensem, II. Sancti Gereonis in Colonia scholasticum, H. priorem Werdinensem, et H. Aquilegiensem  gloriosissimi regis Anglie auunculi nostri capellanum, et fidelem nostrum M. de uilla ciuem Mediolanensem, pro consummatione honoris nostri ad uestram transmittimus sanctitatem. Quidquid igitur cum prefatis legatis nostris a uestra tractatum uel ordinatum fuerit prouidentia, id maiestatem nostram in omnibus et per omnia ratum et firmum habituram presentibus litteris sanctitati uestre significamus.





Iu. LITTERAE REGIS ANGLIAE.

Excellentissimo domino suo et uniuersali Patri INNOCENTIO, Dei gratia catholice Ecclesie summo pontifici, deuotissimus sue maiestatis filius RICHARDUS, eadem gratia rex Anglie, dux Northmannie et Aquitanie,  et comes Andegauie, salutem et debitum in omnibus cum reuerentia et desiderio famulatum.

Quanto de apostolice gratia maiestatis, tum per fideles nuntios, tum etiam per inter signa munerum uestrorum in interiorem sinum et cubiculum anime nostre plenior certitudo deuenit, tanto precordiis nostris maior exsultatio uestreque fiducia caritatis innascitur, qua non solum ad referendas grates, uerum etiam ad exhibenda totius deuotionis obsequia iugi responsione tenemur. Qualescunque etenim ceteri reges et principes uestre se paternitati exhibeant, nos et deuotissimum filium uestrum Ottonem nepotem nostrum regnum et coronam regni Alemanie ad perpetuam deuotionem uestram et Ecclesie Romane nuper adeptum preceptis uestris  atque obsequiis inuenietis omnifariam mancipatos; nec uiuunt in mundo duo principes Christiani qui adeo desiderabiliter uestre maiestati studeant deseruire, et quorum ministerio facilius possitis totius Christiane pacis aduersarios expugnare. Huc accedit quod inter omnia et pre omnibus quibus spiritus noster maiori sollicitudine studiosius inuigilat, et ad quorum efficientiam fauorem apostolicum indulgentius inclinando suspirat, ipsius est Ottonis negotium, ut scilicet beneficio apostolice pietatis ad promotionem ipsius dexteram dignemini subleuationis extendere, filium uestrum deuotissimum imperialis munere diadematis insignire. Nos enim, in quantum fides Christiania et regalis deuotio apud Deum et apud uos ipsamque Romanam Ecclesiam cauere potest  aut poterit, quidquid ad nos spectat in anima et corpore honore terreno pro ipso uobis in perpetuum fedus astringimus atque iuxta dispositionem uestram et beneplacitum astringemus quod uobis tanquam unico domino suo et Ecclesie Romane debitam et iuratam fidelitatem impendet, et quecunque ab aliis imperatoribus detracta sunt et diminuta restituet, restituta quoque inuiolabili firmitate seruabit, omnemque prauitatem secularis potentie iuxta consilium uestre paternitatis eliminare curabit. Super premissis autem et super annulis quos nobis per episcopum Lexouiensem uestra tam nobilis quam liberalis magnificentia destinauit, super litteris etiam qualitates lapidum designantibus, eosque reddentibus, licet admodum pretiosi existant, longe amplius  pretiosos, tanquam a supremo et superexcellenti descriptore distinctos  , grates totius cordis affectione referimus, et de tante dignationis uestre gratia gloriamur: cui utinam uota cordis nostri, que ad plenum per litteras aut nuntios explicare non possumus, uiua uoce permittente Deo, et deuotis obsequiis reserare possemus; in cuius utique spe et desiderio spiritus noster assiduis uexationibus debellatus continue refouetur, et salutari suspensus exspectatione quiescit. Dominus personam uestram Ecclesie sue diu seruet incolumem.





u. LITTERAE REGIS ANGLIAE.

Sanctissimo in Christo Patri INNOCENTIO, Dei gratia  summo pontifici, RICHARDUS, eadem gratia rex anglie, dux Northmanie et Aquitanie, et comes Andegauie, salutem et sinceram semper deuotionem.

Sanctitatem uestram credimus non latere, totius etiam curie Romane, sicut credimus, tenet memoria, quanto non minus antecessorum nostrorum quam nostri deuotio sancte sedi apostolice et Romane preceptis Ecclesie affectu semper benignissimo fuerit alligata. Illud etiam paternitatis uestre nouit discretio, quanto ducis Saxonie pridem sublati de medio Romane fuit Ecclesie semper deuotio studio dilectionis astricta. Econtrario uero imperatoris ultimi antecessorum suorum sequentis uestigia et in uexationibus sancte Romane Ecclesie non minori quam pater suus repugnantia  patrissantis cura fuit, sicut et antecessorum suorum, precepta apostolica non curare et iura ipsius curie non seruare. Inde est quod in sanctitatis uestre conspectu deuotionis nostre spiritum totum supplicationibus exhaurimus quatenus Ottoni nepoti nostro prelibati ducis filio, quem ad regnum Alemannie celebris eorum uocauit electio quorum interest regem eligere, et quem eorumdem consensus in loco ad hoc debito sublimauit in regem, fauore uelitis apostolico consentire et regnum sibi Alemannie auctoritatis uestre munimine confirmare, electionem ipsius et coronationem approbantes, et propositum ducis Sueuie et sequacium suorum super hoc reprobantes. uelit itaque sanctitas uestra omnes qui eidem  duci in hac prerogatiua sua consenserint anathematis, si placet, uinculo innodare et . . . magnates apostolica commonitione ad hoc inducere ut ei tanquam domino sine difficultate adhereant, quem electio debita in loco debito coronauit. Hoc siquidem uobis in spiritu quo uestri sumus pollicemur, et nos super hoc fideiussores statuimus, quod idem nepos noster, dum nostro consilio acquiescet, non solum sancte Romane Ecclesie iura conseruabit presentialiter possessa, sed in preterito habita ad statum debitum reuocabit. Teste meipso apud Barneuillam 19 die Augusti.





uI. LITTERAE IOANNIS RUSCAE MEDIOLANENSIS POTESTATIS.

Clementissimo domino et Patri reuerendissimo  INNOCENTIO diuina dispositione sacro sancte Romane Ecclesie summo pontifici IOANNES RUSCHA Mediolanensis potestas, eius per omnia deuotissimus, cum consilio eiusdem ciuitatis, cum uero animi famulatu tam promptum quam fidelissimum obsequium.

Ex pagina litterarum Adolphi Coloniensis Ecclesie archiepiscopi et aliorum plurimorum principum insinuatione indubitanter cognouimus quod ipsi principes, ad quos electio pertinet, sepius tractantes de rege subrogando et substituendo, dominum Ottonem Henrici ducis Saxonie filium in inclytum Romanorum regem unanimiter, sicut ad eos de iure spectat electio, utpote diuine placuit dispositioni, clementer elegerunt, et in consuetam Augustorum sedem ipsum collocauerunt. uerum, cum ipse et eius predecessores  erga ciuitatem nostram paternam et sinceram semper habuerint affectionem, ut frequenter pluribus cognouimus experimentis, sanctitati uestre, de qua fidem gerimus indubitatam, preces deuotissimas suppliciter transmittimus ut nobiles et magnos ac honorabiles Alamannie uiros, quos ipse et principes Teutonie ad uestram clementiam transmittunt pro eiusdem consecratione et coronatione ac electione confirmanda, quam iure factam non ambigimus, adeo eiusdem domini Ottonis meritis et suorum predecessorum, ac domini regis Anglie, qui sancte Romane Ecclesie fidelissimus ac deuotissimus semper exstitit, ac nostre ciuitatis interuentu, que ad sancte uniuersalis Ecclesie Romane promotionem  ac sublimationem uigilans ac intendens iugiter perseuerabit, sic benigne eos legatos et ipsorum uota exaudiatis quod debite ac consecrationem sacri imperii ipsum sine prorogatione conuocetis, ut pro exauditis precibus, que iucundum fuerint sortite euentum, innumerabiles gratiarum actiones obnoxii teneamur perpetuo uestre sanctitati exhibere. Insuper D. monachus de uilla, nostre urbis magnus et nobilis ciuis, qui est uir prouidus et circumspectus, pro hoc facto ad uestram properat accedere clementiam cum eisdem uiris prudentibus. Quidquid super iis ex parte nostra uestre exposuerit benignitati, eidem indubitanter fidem adhibeatis.





uII. LITTERAE BALDUINI COMITIS FLANDRIAE ET HAYNOuIAE ET MARCHIONIS NAMURCIAE.


Sanctissimo Patri ac domino INNOCENTIO, sacrosancte Romane Ecclesie summo pontifici, BALDUINUS, comes Flandrie et Haynouie et marchio Namurcie, salutem et promptum cum omni deuotione famulatum.

Post obitum Henrici imperatoris nos, una cum principibus imperii, ad quos de iure spectat electio, de eligendo rege sepius tractauimus. Post uarios tandem affectus, sicut Domino placuit, in serenissimum dominum nostrum regem Ottonem uobis et Ecclesie Romane deuotissimum uota nostra celeberrime concurrerunt: qui postmodum in sede Augustorum Aquisgrani coronationis ac consecrationis  plenitudinem per manum domini Coloniensis archiepiscopi, cuius hoc interest, cum omni qua decuit solemnitate meruit obtinere. Nos igitur dicti regis electionem quandoquidem iuste factam esse non dubitamus, ratam habentes, terras nostras, quas de imperio tenemus, a manu sua recipientes, facto hominio illi fidelitatem iurauimus. Sanctitati ergo uestre, Pater reuerende, omni qua possumus affectione supplicamus quatenus rationabilem ipsius electionem, coronationem, ac consecrationem ratam habere uolentes, eam confirmare atque ipsum regem ad imperii consecrationem uocare paterna pietate dignemini, ut ad obsequium uestrum et Ecclesie Romane in perpetuum amplius inuitemur et arctius  obligemur.





uIII. LITTERAE A. COMITIS DE DASBURG ET METENSIS.

Sanctissimo domino et Patri sacrosancte Romane Ecclesie summo pontifici, et uenerabilibus dominis uniuersis cardinalibus, A. comes de Dasburg et Metensis, debitam reuerentiam, et paratum in omnibus obsequium.

Cum fuisset rebus humanis Henricus imperator exemptus, nos et alii principes dominum Ottonem quondam Henrici ducis Saxonie filium in regem Romanorum elegimus, et ipsum ea qua decuit solemnitate per dominum Adolphum Coloniensem archiepiscopum apud Aquisgranum consecratum in sede regia, sicut a Carolo constitutum erat, locauimus   . Rogamus ergo sanctitatem uestram ut habita consideratione ad miserias et oppressiones quas per nouissimos imperatores Fridericum et Henricum filium eius sustinuimus, electionem domini nostri regis Ottonis confirmare et ad imperialem consecrationem uocare dignemini, et partem aduersam a fidelitate quam duci Sueuie fecerunt absoluatis, et per censuram ecclesiasticam nostre electionis consentire compellatis.





IX. LITTERAE COLONIENSIS ARCHIEPISCOPI.

Sanctissimo Patri ac domino INNOCENTIO sacrosancte Romane Ecclesie summo pontifici ADOLPHUS  Dei gratia sancte Coloniensis Ecclesie minister humilis, deuotum obsequium et orationes in Domino.

Post obitum Henrici imperatoris nos una cum aliis principibus de substituendo rege sepius tractantes quod sancte Romane Ecclesie expediret subditisque imperii, qualiter quoque priorum imperatorum oppressiones euitare possemus sollicite deliberauimus. Protendimus igitur animos nostros ad diuersos imperii principes, et sicut Domino placuit, serenissimum dominum Ottonem Henrici ducis Saxonie filium in Romanorum regem rationabiliter elegimus. Postmodum uero in Augustorum sede Aquisgrani uocauimus, et sicut debuimus, ea qua decuit solemnitate consecrauimus ac coronauimus.  Ipso uero dominus rex in timore Dei et reuerentia sancte Ecclesie omnia iura Romane Ecclesie aliarumque Ecclesiarum bona fide conseruare et manutenere iurauit. Nobis etiam aliisque episcopis prauam illam consuetudinem aliorum imperatorum, qui decedentibus episcopis et abbatibus principibus in mobilibus rebus seseque mouentibus succedebant, liberaliter remisit. Paternitatem igitur uestram attente rogamus quatenus, rationabile factum nostrum aliorumque principum qui de iure eligere debent attendentes, merita quoque domini nostri regis, patris ac fratris sui palatini, regis quoque Anglie auunculi sui, qui a seruitio et unitate Ecclesie nunquam separati fuerunt, considerantes, quoque  iniurias ducis Sueuie, patris ac fratris eius, non dissimulantes, magnos et honorabiles uiros quos ipse ac principes de communi consilio ad pedes sanctitatis uestre transmittunt benigne recipiatis ac benignius remittatis, et rationabilem ipsius electionem, consecrationem, ac coronationem confirmetis, et ad imperii consecrationem uocetis, nostros quoque aduersarios et Ecclesie a fidelitate duci Sueuie prestita absoluatis et nostro regi obedire ecclesiastica censura compellatis. Nos etiam pro patrimonio Ecclesie Romane dimittendo ac conseruando pro ipso domino rege spondemus atque fideiubemus.





X. LITTERAE PRINCIPUM AC BARONUM ALAMANNIAE CLERICORUM ET LAICORUM.


Sanctissimo Patri ac domino INNOCENTIO, sacrosancte Romane sedis summo pontifici, principes et barones Alamannie clerici et laici, debitam in Christo reuerentiam et sinceritatem obsequii.

Cum placuisset ei qui aufert spiritum principum, et magnus et terribilis est super reges terre, dominum Henricum imperatorem de medio auferre, necessarium nobis uisum fuit de substituendo rege tractatum et colloquium habere. Conuenimus ergo sepius, et miserias et oppressiones, quas hactenus sustinueramus, recensentes, per uniuersos principes regni animos nostros ereximus, et quid honori  Ecclesie Dei et paci ac quieti subiectorum potissimum expediret deliberantes, nunc unum, nunc alium quasi finaliter eligere putabamus. uerum, quia non est prudentia, non est potentia, non est consilium nisi per Deum, placuit ei qui Abrahe filium immolare uolenti uictimam prouidit, et Dauid fratribus iuniorem de postfetantes accepit, atque Matthiam ex discipulorum numero ad sortem apostolatus elegit, serenissimum dominum nostrum Ottonem quodam Henrici ducis Saxonie filium ad regimen Romani imperii de terra peregrinationis sue ex inopinato offerre nobis. Inuocata itaque sancti Spiritus gratia predictum dominum Ottonem, Christiane fidei cultorem deuotissimum, atque sancte Romane Ecclesie aduocatum et defensorem  fidelissimum, et iudiciarie potestatis obseruatorem iustissimum, de longa et antiqua regum prosapia ex utraque linea spectabiliter editum, ad Romani regni fastigium iuste ac rationabiliter elegimus, et, sicut debuimus, ipsius electioni consensimus, ipsumque in Augustorum sede a Carolo magno apud Aquisgranum huic dignitati deputata locauimus, et corona et regni diademate per manum domini Adolphi Coloniensis archiepiscopi ea qua decuit solemnitate feliciter decorauimus. Nos autem principes, qui iam dictum dominum Ottonem in regem eligimus, feoda nostra que ab imperio tenemus a manu ipsius recipientes, hominium sibi fecimus et fidelitatem iurauimus. Tante igitur dignitatis munus excellentissimus  princeps diuine potius gratie quam suis meritis ascribens, primitias huius honoris offerens Domino, propria uoluntate iuramento firmauit in primis sacrosancte Romane Ecclesie, deinde omnium Ecclesiarum iura bona fide seruare ac manutenere et subiectos imperii exheredatos maxime et a suis possessionibus uiolenter eiectos in sua iustitia pro posse iuuare et conseruare. Prauam insuper illam consuetudinem, quam imperatores antecessores sui in occupandis rebus mobilibus uel sese mouentibus decedentium episcoporum uel abbatum principum huc usque seruauerant, penitus exstirpans, nos ecclesiasticos principes ab hac indebita uexatione regali beneuolentia liberos dimisit, et decedentium bona suis successoribus seruanda liberaliter  statuit. Paternitati ergo uestre dignum supplicare duximus quatenus fidem et deuotionem domini nostri regis attendentes, merita quoque illustrissimi patris sui Henrici ducis Saxonie, qui ab obsequio sacrosancte Romane Ecclesie nunquam recessit, memoriter tenentes, paci et quieti uestre et nostre intuitu Dei ac nostri obsequii prouidentes, ipsius electionem et consecrationem auctoritate uestra confirmare, et imperiali coronationi annuere paterna pietate dignemini. Sanctitatem insuper uestram obnixe rogamus quatenus principes ac barones a tam rationabili electione discordantes ecclesiastica censura ad concordiam reuocetis, et ab illicita fidelitate partis aduerse claue Petri resolutos ad prestandam domino nostro regi fidelitatem et  subiectionem auctoritate uestra compellatis. Ut autem a domino rege nostro iura Romane Ecclesie, ut predictum est, integra et illibata seruentur, nos in bona fine spondemus, et pro domino rege nostro fideiubemus.

    + Ego Adolfus Coloniensis archiepiscopus elegi et subscripsi.
    + Ego Gerardus Indensis abbas elegi et subscripsi.
    + Ego Heribertus Werdensis abbas elegi et subscripsi.
    Ego Henricus dux Lotharingie, qui et Brabantie, marchio Romani imperii, elegi et subscripsi.
     Ego Henricus comes de Kuke consensi et subscripsi.
    + Ego Berhardus Padeburnensis episcopus elegi et subscripsi.
    + Ego Thictmarus Mindensis episcopus elegi, et consecrationi cooperatus fui.
    + Ego Widikindus Corbeiensis abbas elegi et subscripsi.





XI. COLONIENSI ARCHIEPISCOPO.

Gratum gerimus et acceptum quod tu et alii multi principes Alemannie dilectos filios G. abbatem Indensem, B. Bunnensem prepositum, II. priorem de Werdt, H. Sancti Gereonis scholasticum. M. de uilla ciuem Mediolanensem, et H. capellanum quondam inclyte recordationis Richardi regis  Anglorum, G. canonicum Sancte Marie ad gradus in Colonia, et magistrum P. uiros prouidos et fideles, ad sedem apostolicam destinatis, per eos et litteras uestras et electionis modum et coronationis processum karissimi in Christo filii nostri Ottonis, quem elegistis in regem, plenius intimantes, ac petentes ut, quod a uobis factum fuerat ratum habentes et firmum, auctoritate uellemus apostolica confirmare, ac ipsum Ottonem ad suscipiendam coronam imperii uocaremus. Nos autem nuntios ipsos propter honorem imperii et tam ipsius Ottonis quam tuam et aliorum principum, a quibus missi fuerant, deuotionem, honestatem etiam et probitatem ipsorum, benigne recipimus, et sicut ipsi referre  poterunt, curauimus benignius pertractare. Id autem per hec apostolica scripta tam tibi quam ipsis duximus respondendum, quod ad honorem et profectum ipsius libenter et efficaciter, quantum cum Deo poterimus, intendemus, sperantes quod ipse, sicut catholicus princeps, in deuotione quam progenitores ipsius circa Romanam Ecclesiam habuerunt non solum persistere sed proficere cum honoris augmento curabit.

Datum Laterani, XIII Kalendas Iunii, pontificatus nostri anno secundo.

In eumdem modum comiti Flandrie. In eumdem modum duci Lotharingie et Brabantie marchioni. In eumdem modum abbati uerdensi, Mindensi episcopo Padeburnensi episcopo, comiti palatino Rheni,  comiti de Dasburg, ita quod unicuique seorsim. Scriptum est super hoc aliis quampluribus principibus Alemannie in eumdem fere modum.

Bremensi Archiepiscopo et suffraganeis eius. Gratum gerimus et acceptum quod uenerabilis frater noster Coloniensis archiepiscopus et alii multi principes Alemannie dilectos filios, etc., in eumdem fere modum usque in finem.





XII. LITTERAE PHILIPPI.

Reuerendo in Christo Patri et domino INNOCENTIO sacro sancte Romane Ecclesie summo pontifici, PHILIPPUS, Dei gratia Romanorum rex et semper Augustus, salutem et filialem deuotionem.

Paternitatis uestre nuntios Sutrinensem episcopum  et abbatem Sancte Anastasie, uiros religiosos et discretos, quos ad nostram destinastis presentiam, benigne recipimus, tum propter uestram et Romane Ecclesie reuerentiam, tum etiam ob ipsorum honestatem, et ea que ex parte uestra ipsi nobis intimarunt ad plenum liquidoque collegimus intellectu. Quod autem prefatos uiros tandiu nobiscum detinuimus, nec eos uestre remisimus sanctitati, scire uos cupimus id alia de causa non accidisse nisi quod nostrorum hactenus prestolantes finem negotiorum, uobis eos post hec remittere disposueramus, et per eos quid Ecclesie et imperii commodis conduceret et dilectionem discretioni uestre insinuare. At nunc, quia, diuina faciente clementia, per quam uniuersos actus nostros cupimus feliciter  prosperari, honor noster debitum sumpsit incrementum et quidquid contra nos aduersitatis hactenus emerserat pene sopiuimus et pro nostra credimus deducere uoluntate, accepto concilio familiarium nostrorum et fidelium curie nostre prenominatos uiros ad uos usque remittimus: de quorum non immerito confidentes prudentia, uerbum nostrum per eos uestre edisserendum duximus sanctitati, rogantes attentius et hortantes uos ut uerbis ipsorum fidem adhibeatis indubitatam, et ea que a nobis acceperunt uobis proponenda pie, sicut conuenit, et affectuose audire procuretis.





XIII. LITTERAE PHILIPPI REGIS FRANCORUM.


Sanctissimo Patri et domino INNOCENTIO Dei, gratia sacrosancte et uniuersalis Ecclesie summo pontifici, carissimo consanguineo nostro, PHILIPPUS eadem gratia Francorum rex, salutem et tam debite quam deuote subiectionis obsequium.

Nouit sancta paternitas uestra, nouit et mundus quomodo nos et progenitores nostri Ecclesie Romane obedientiam, reuerentiam, et in omnibus et per omnia exhibuimus famulatum, nec unquam cessauit deuotio nostra, nec cessabit: quod non solum tempore serenitatis, sed et aduersitatis, nos et regnum nostrum efficaciter comprobauit. Inde est quod nos de meritis regni nostri et predecessorum nostrorum et nostris plenius confidentes, sanctitatem  uestram quanta possumus affectione rogamus et attentius supplicamus quatenus, deuotionem nostram et patrum nostrorum, regni etiam nostri sincerius intuentes, uice mutua nos et regnum nostrum et negotia honorem nostrum contingentia oculo benignitatis uestre dignemini contemplari. Ad hec, cum rex Anglie per fas et nefas pecunia sua mediante nepotem suum ad imperialem apicem conetur intrudere, uos nullatenus intrusionem illam si placet, debetis admittere quod in opprobrium et detrimentum corone nostre cognoscitur redundare; nec nos credimus quod uos quidquam in presenti statu in preiudicium nostrum debeatis sustinere, cum nos uel nostri nichil unquam contra Romanam Ecclesiam attentauerimus, nec unquam per Dei gratiam  curabimus attentare. Porro, de Philippo rege Alemannie nouerit sanctitas uestra quod si aliquando pater eius uel frater Romanam Ecclesiam in aliquo offenderint, nos dolemus. De querelis autem que inter Ecclesiam et imperium diutius actitate sunt predictus rex Alemannie Philippus consilio nostro, sicut asserit, paratus est acquiescere, et pro uestra gratia et Ecclesie obtinenda in terris, castellis, possessionibus, pecunia etiam competenti, de consilio nostro se perpetuo federe uobis et Ecclesie obligare. Quod si ipse in hoc consilio nostro non acquiesceret, ipse nos nullatenus amicum inueniret. Ad hec, de mandato uestro et auctoritate usque ad quinquennium treugas dedimus et fiduciauimus, tanquam qui nolumus in iis uel in aliis  uoluntati apostolice contraire, et sicut lator presentium et alii uobis poterunt intimare, mandatum uestrum firmiter fuimus prosecuti.





XIu. LITTERAE PRINCIPUM ALEMANNIAE.

Reuerendo in Christo Patri et domino INNOCENTIO, sancte Romane Ecclesie summo pontifici, Germaniarum principes et magnates, in Christo filii, Magdeburgensis archiepiscopus, Treuirensis archiepiscopus, Bisuntine sedis archiepiscopus, Ratisponensis episcopus, Frisingensis episcopus, Augustensis episcopus, Constantiensis episcopus, Eistedensis episcopus, Wormatiensis episcopus, Spirensis episcopus, Brixiensis electus, Hildesemensis episcopus  imperialis aule cancellarius, abbas Fuldensis, abbas Hersueldensis, abbas de Tegerse, abbas Elwacensis, item rex Bohemie, dux Saxonie, dux Bawarie, dux Austrie, dux Meranie, dux Lotharingie, marchio Missenensis, marchio Brandeburgensis, marchio Morauie, marchio de Rumesperc, aliique totius Alemannie nobiles, debitum et paratum cum omni deuotione et obsequio famulatum.

Apostolice beatitudinis eminentia, que piis supplicantium desideriis et affectibus gratam semper consueuit impertiri beneuolentiam et assensum, firmam uniuersitati nostre certitudinem administrat quod in iis que a sanctitate uestra iustissime postulamus benignitatem apostolicam debeamus et in exaudiendo persentire facilem et in exsequendo  quod petimus fructuosam. Quocirca magnitudini uestre duximus declarandum quod, mortuo inclyto domino nostro Henrico Romanorum imperatore Augusto, collecta multitudine principum, ubi nobilium et ministerialium imperii numerus aderat copiosus, illustrem dominum nostrum Philippum in imperatorem Romani solii rite et solemniter elegimus, quo nec ingenuitate sublimiorem nec honorum luce magis conspicuum neque ad sceptra et regimina sacri imperii gubernacula nec ad Ecclesiam Dei, sicut dignum est et expedit, defensandam potiorem potuimus inuenire. uerum, quoniam propter paucos principes iustitie resistentes ad negotia imperii utiliter pertractanda ad hec usque tempora non conuenimus, nunc deliberatione habita cum  predicto domino nostro rege Philippo apud Nurenberc solemnem curiam celebrauimus, unanimiter, ita domino nostro, disponente Altissimo, contra turbatores suos adiutorium prestituri quod nullus in imperio et in terris quas serenissimus frater suus habuit ipsius audebit dominium recusare. Quocirca, dignitatis apostolice clementiam omni studio et attentione rogamus ut precum nostrarum interuentu, qui Romane Ecclesie statum optimum semper dileximus, ad iura imperii manum cum iniuria nullatenus extendatis, diligentius attendentes quod non sustinemus ius Ecclesie ab aliquo diminui aut infringi. Igitur fauorem uestrum et beneuolentiam excellentissimo domino nostro fructuosius  impendatis, et eius honores ac commoda ita, ubi potestis, erigere dignemini cum effectu ut iustitie non dominetur iniquitas, sed subdatur semper falsitas ueritati. Monemus insuper et precamur ut dilecto amico nostro deuoto et fideli domini nostri regis Philippi Marcualdo marchioni Anchonensi, duci Rauennensi, procuratori regni Sicilie, imperialis aule seneschalco  , in negotiis domini nostri apostolicam prestetis beneuolentiam et fauorem, nec resistentibus ei prebeatis adiutoria, sicut de uestra confidimus sanctitate; certissime scientes quod omnibus uiribus quibus possumus Romam in breui cum ipso domino nostro, Diuinitate propitia, ueniemus pro imperatorie coronationis dignitate ipsi sublimiter obtinenda. Hec omnia uobis tam ex  nostra, qui presentes existimus, quam ex parte aliorum principum scripsimus, quorum nuntios et litteras habuimus; qui etiam domino nostro fidelitatem fecerunt et hominium, quorum nomina sunt hec: Patriarcha Aquilegiensis, archiepiscopus Bremensis, uerdensis, Haluerstadensis, Merseburgensis episcopi; Nuwenburgensis, Monasteriensis, Osnaburgensis, Babeburgensis episcopi; Patauiensis, Curiensis, Tridentinus episcopi; Metensis, Tullensis, uerdunensis, Leodiensis episcopi; comes palatinus Burgundie, dux Caringie, dux Karinthie, dux de Bites, Marchio de Lanesperc, Marchio de uoheberc, comes palatinus de Tuing, comes  palatinus de Witelinesbach et alii quamplures comites et nobiles, quorum hic nomina reticemus.

Datum Spire, u Kal. Iunii.



Xu. PRINCIPIBUS ALEMANNIAE.

Littere, que nobis fuerunt ex parte quorumdam uestrum per dilectum filium P. iudicem Placentinum nuper oblate diligenter inuestigantibus in multis apparuere suspecte; sicut idem iudex, qui causas suspicionis a nobis audiuit, uiua uoce uobis poterit explicare. Quatuor autem capitula memorate littere principaliter continebant, ad que per ordinem de consueta benignitate sedis apostolice duximus respondendum. In primo capitulo exprimebatur  quomodo multi principes Alemannie nobilem uirum Philippum ducem Sueuie sibi prefecerunt per electionem in regem, cui postulabant a nobis fauorem apostolicum impertiri. In secundo rogabant ut non extenderemus manus nostras ad iura imperii cum iniuria, cum ipsi iura Ecclesie uellent illibata seruari. In tertio intimabant quod Romam erant in breui uenturi pro corona imperii prefato Philippo solemniter obtinenda. In quarto monebant ut marchioni prestaremus beneuolentiam et fauorem, nec ei resistentibus auxilium preberemus. Nos autem, sicut per alias uobis litteras meminimus plenius intimasse, super discordia que inter uos peccatis exigentibus est suborta paterna compassione dolemus, cum ex ipsa, nisi Deus auerterit, multa  preuideamus pericula prouentura. Audiuimus tamen et merita electorum et studia eligentium, uidelicet quis et qualis, a quibus et qualiter sit electus, ubi et a quo etiam coronatus; ut non penitus ignoremus si cui fauor sit apostolicus impendendus. Fuerunt autem quidam homines pestilentes, et adhuc multi sunt tales, qui nunquam uellent uidere concordiam inter Ecclesiam et imperium, ut liberius suas possent iniquas perficere uoluntates, mentientes quod nos ad diminutionem et depressionem imperii nequiter laboremus, cum potius ad promotionem et conseruationem ipsius efficaciter intendamus; quia, licet quidam imperatores Ecclesiam uehementer afflixerint, alii tamen eam multipliciter honorarunt;  atque utinam ita nobis Ecclesie iura seruata fuissent illesa sicut nos imperii uolumus illibata iura seruari; quia sic iura nostra et recuperare uolumus et seruare ut aliena nec inuadere nec impedire uelimus. Cum autem imperialis corona sit a Romano pontifice concedenda, eo rite prius electo in principem et prius in regem legitime coronato, talem secundum antiquam et approbatam consuetudinem libenter ad coronam suscipiendam uocabimus, et iis de more perfectis que ad coronationem principis exiguntur, eam sibi, fauente Domino, solemniter conferemus. Dignum uero responsione non credimus quod scriptum fuit super negotio marchionis,  cum, si plenius iis qui scripserunt eius iniquitas et perfidia patuissent, non pro ipso sed contra ipsum nos debuissent per suas litteras exorare, quia iuramenta, que iam tertio nobis exhibuit, tanquam perudus uiolauit, atque regnum Sicilie, quod ad ius et proprietatem apostolice sedis non est dubium pertinere, contra fidelitatem et hominium que fecerat carissimo in Christo filio nostro Friderico illustri regi Sicilie ratione terre quam tenebat in regno, et nobis et ipsi moliebatur auferre, uolens seipsum, sicut pro certo cognouimus, facere regem: qui cuius conditionis existat, uestra prudentia non ignorat  . Propter quod et ab inclyte recordationis Constantia imperatrice meruit publice diffidari,  et a nobis propter hec et alia facinora, que in grauem imperii commisit et committit iniuriam, cum suis fautoribus excommunicationis laqueis irretiri; qui suis exigentibus culpis ita cum suis fautoribus per Dei gratiam est compressus ut quasi diffidens longe aliud cogitare cogatur. Monemus ergo uestram uniuersitatem et exhortamur in Domino quatenus in deuotione sacrosancte Romane Ecclesie matris tanquam speciales filii persistentes, de ipsa quid rectum et honestum est sentiatis, auertentes aures ab iis qui fallaciis et mendaciis innocentiam et iustitiam subuertere moliuntur: quia per merita beatissimi Petri, cui, licet indigni, successimus in apostolatus officio, precedente Christi gratia et sequente illa, curabimus diligenter efficere  que ad diuini nominis gloriam, apostolice sedis honorem, imperialis excellentie magnitudinem, salutem animarum et corporum redundabunt.



XuI. COLONIENSI ARCHIEPISCOPO.

Mirabile gerimus et indignum quod, cum de statu regni Teutonici referantur tam uaria et diuersa ut aduersa et contraria uideantur, tu nec per litteras nec per nuntios curasti nobis exprimere ueritatem. Quamuis autem inter innumeras sollicitudines nostras de temporalibus etiam nos oporteat cogitare, quia tamen spiritualia, tanquam digniora, uolumus, ut debemus, omnibus anteferre, nemo inaniter existimet quod prelatorum tam ecclesiasticorum quam  secularium manifestos excessus, et presertim periuria que recenter a quibusdam uel infra annum commissa uel de cetero committenda nulla tergiuersatione poterunt excusari, clausis uelimus oculis preterire, que cordi nobis est, cum per Dei gratiam tempus acceperimus iustitiam iudicandi, animaduersione debita castigare. Ut autem interim a te negligentiam excutias et torporem, fraternitati tue per apostolica scripta mandamus quatenus status principum, rerum euentus, et negotiorum processus et per litteras et per nuntios intimare procures.

Datum Laterani . . . . . Nouembris.


In eumdem modum nobili uiro duci Louanie.





XuII. LITTERAE PHILIPPI DUCIS SUEuLE.


Reuerendo in Christo Patri domino INNOCENTIO, sacrosancte Romane Ecclesie summo pontifici, PHILIPPUS, Dei gratia Romanorum rex et semper Augustus, salutem et filialem dilectionem.

Pro negotiis imperii cum sanctitate uestra pertractandis familiares et dilectos capellanos nostros Fridericum prepositum Sancti Thome apud Argentinam et Ioannem sancte Romane Ecclesie subdiaconum latores presentium transmittimus ad apostolicam presentiam, cum plena fiducia uniuersa negotia que cum paternitate uestra decreuimus pertractanda ipsorum prouidentie commendantes, et uerba nostra in ore ipsorum ponentes. Rogamus  igitur et monemus benignitatem apostolicam quatenus ea que prefati capellani nostri ex parte nostra uobis intimauerint, attenta aure intelligatis, et uerbis ipsorum tanquam a proprio ore nostro prolatis fidem indubitatam adhibeatis.



XuIII. RESPONSIO DOMINI PAPAE FACTA NUNTIIS PHILIPPI IN CONSISTORIO.

In Genesi legimus quod Melchisedech fuit rex et sacerdos, sed rex Salem, et sacerdos altissimi, ciuitatis uidelicet rex, et Deitatis sacerdos. Sane, si distat inter ciuitatem et Deitatem, distat utique inter regnum et sacerdotium. Nam, etsi Melchisedech in figura Christi precesserit, qui habet in uestimento  et in femore suo scriptum Rex regum et Dominus dominantium, sacerdos in eternum secundum ordinem Melchisedech, ad notandam concordiam que inter regnum et sacerdotium debet existere, propter quod et ipse Christus secundum naturam carnis assumpte de stirpe regali pariter et sacerdotali descendit, ad notandum tamen preeminentiam quam sacerdotium habet ad regnum, cum Abraham rediret a cede regum, dedit Melchisedech ex omnibus decimas, qui benedixit ei proferens panem et uinum. Erat enim sacerdos Altissimi. Dignior autem est qui decimas recipit quam qui decimas tribuit, et minor qui benedicitur quam ille qui benedicit, iuxta quod probat Apostolus, qui de hoc ipso loquitur dicens: Sine ulla contradictione minus  a meliore benedicitur . Qui uolens ostendere sacerdotium euangelicum dignius esse Leuitico, probat illud per hoc quod Leui fuit in lumbis Abrahe decimatus, quando Abraham dedit decimas Melchisedech quasi minor maiori. Licet autem tam reges quam sacerdotes ungantur ex lege diuina, reges tamen unguntur a sacerdotibus, non sacerdotes a regibus. Minor est autem qui ungitur quam qui ungit, et dignior est ungens quam unctus. Propter quod et ipse Christus, cui dictum est per Prophetam: Unxit te Deus Deus tuus oleo letitie pre consortibus tuis , Patrem ungentem asserit se uncto maiorem. Pater, inquit, maior me  est . Nam Pater est ungens secundum quod Deus, Filius autem est unctus in quantum est homo: Qui, cum in forma Dei esset, non rapinam arbitratus est esse se equalem Deo, sed semetipsum exinaniuit formam serui accipiens, in similitudinem hominum factus, et habitu inuentus ut homo . Hinc est quod Dominus sacerdotes uocauit deos, reges autem principes appellauit. Diis, inquit, non detrahes, et principi populi tui non maledices . Et de seruo, qui maluerit remanere cum domino dicit ut offerat cum diis, hoc est, sacerdotibus, et perforabit aurem eius subula, et erit ei seruus in seculum. Sed et propter dignitatem officii sacerdos angelus appellatur, dicente Domino per Prophetam: Labia sacerdotis custodiunt scientiam  et legem requirunt ex ore eius. Angelus enim Domini exercituum est . Dictum est etiam, non a quolibet, sed a Deo, nec cuilibet, sed prophete, non utique de semine regio, sed de sacerdotibus qui erant in Anathot: Constitui te super gentes et regna, ut euellas et destruas, edifices et plantes . Simile dicitur Petro, sed excellentius: Tu es, inquit, Petrus, et super hanc petram edificabo Ecclesiam meam; et quodcunque ligaueris super terram, erit ligatum et in celis; et quodcunque solueris super terram, erit solutum et in celis . Illi dictum est: Constitui te super gentes et regna. Isti dictum est: Tu es Petrus, et super hanc petram edificabo Ecclesiam meam. Illi dictum est: Euellas et destruas, edifices et plantes.  Isti dicitur: Quodcunque ligaueris super terram, erit ligatum et in celis; et quodcunque solueris super terram, erit solutum et in celis. Illi dictum est: Ne timeas a facie eorum, quia tecum ego sum ut cruam te . Isti dicitur: Porte inferi non preualebunt aduersus eam . Principibus datur potestas in terris, sacerdotibus autem potestas tribuitur et in celis. Illis solummodo super corpora, istis etiam super animas. Unde quanto dignior est anima corpore, tanto dignius est etiam sacerdotium quam sit regnum. Petro legitur uas ostensum quatuor initiis submissum de celo, in quo continebantur omnia animantia uolatilia, quadrupedia et reptilia, munda pariter et immunda; et  dictum est ei: Macta et manduca . Macta uitia, et manduca uirtutes; macta errorem, et manduca fidem; quasi euellas et destruas, edifices et plantes. Quia singuli proceres singulas habent prouincias, et singuli reges singula regna; sed Petrus, sicut plenitudine, sic et latitudine preeminet uniuersis, quia uicarius est illius cuius est terra et plenitudo eius, orbis terrarum et uniuersi qui habitant in eo. Porro, sicut sacerdotium dignitate precellit, sic et antiquitate precedit. Utrumque tam regnum quam sacerdotium institutum fuit in populo Dei; sed sacerdotium per ordinationem diuinam, regnum autem per extorsionem humanam. De sacerdotio namque precepit Dominus Moysi: Applica, inquit, ad me Aaron fratrem tuum et filios  eius de medio filiorum Isrel, ut sacerdotio mihi fungantur . De regno uero dixit Dominus Samueli: Audi uocem populi petentis regem. Non enim te abiecerunt, sed me, ne regnem super eos . uerum inter Moysem et Samuelem, inter Aaron primum sacerdotem et Saulem primum regem fuerunt tempora Iudicum, in quibus multi anni fluxerunt.

Ne quis autem obiiciat quod, etsi sacerdotium precesserit regnum in populo Iudeorum, regnum tamen precessit sacerdotium in populo gentium.  Respondemus profecto secundum fidem historie quod et hos precessit Ne, qui fuit rector arce, quasi sacerdos Ecclesie. Sed, ne figuram pro ueritate mendicare uideamur, proponamus in medium quod Moyses de illo testatur: Aedificauit, inquit, Ne altare Domino, et obtulit holocaustum super altare . Sem quoque primogenitus eius dicitur fuisse sacerdos: quem Iudei tradunt fuisse Melchisedech, et uixisse usque ad tempora Abrahe. De Cain quoque natus est Enoch, qui primus ciuitatem edificauit. Sed de Seth natus est Enos, qui cepit nomen Domini inuocare. Sed utrumque precessit Abel, qui obtulit  de primogenitis gregis sui et de adipibus eorum munera Domino; et respexit Dominus ad Abel et ad munera eius. uerum in regno et sacerdotio non solum causam institutionis sed et ordinem processus notare debemus. Contra utrumque siquidem in principio motum est scandalum et suscitatum est schisma. Contra sacerdotium Aaron schisma mouerunt Core, Dathan et Abiron cum complicibus suis; sed statim eos ultio diuina damnauit; quia quosdam ignis consumpsit, alios terra uiuos absorbuit. Contra regnum autem Saulis schisma mouit Dauid, non tamen temeritate propria, sed auctoritate diuina: qui licet diu fuerit, Saulis persecutionem perpessus, demum tamen preualuit, quia manus Domini erat cum illo. Quid est hoc quod schisma  contra sacerdotium non preualuit, sed succubuit, schisma uero motum contra regnum non succubuit, sed preualuit? Magne rei magnum est sacramentum, et forsitan instantis temporis est parabola. Sed, ne aliud intendere uideamur, dicamus quod ideo schisma contra sacerdotium non preualuit quia sacerdotium institutum fuit per ordinationem diuinam; schisma uero preualuit contra regnum, quia regnum fuit extortum ad petitionem humanam. Sacra uero Scriptura docente didicimus quia non est sapientia, non est scientia, non est consilium contra Deum. Ceterum, tempore procedente diuisum est simul regnum et sacerdotium. Nam post obitum Salomonis diuisum est regnum,  et due tribus solummodo Roboam adheserunt; cetere uero tribus secute sunt Ieroboam. Sed qui pauciores obtinuit, ipse habuit Ierusalem sedem regiam, templum et sacerdotium. Reliquus autem, quoniam iis omnibus caruit, etsi plures haberet, sicut regnum diuisit, uoluit etiam diuidere sacerdotium, et fecit duos uitulos aureos, quorum unum posuit in Dan, alterum in Bethel, fanumque construxit, et edificauit altare, constituens sacerdotes non de Leuitis; sed uenit propheta in sermone Domini, et Ieroboam stante super altare et thus iaciente, inter cetera dixit: Hoc erit signum quod locutus est Dominus. Ecce altare scindetur, et effundetur cinis qui est in ipso . Quod cum rex audiuisset, extendit manum, et ait: Apprehendite eum  ; et exaruit manus eius quam extenderat contra ipsum, altare quoque scissum est, et effusus est cinis. Ecce statim a Deo uindicatum est schisma contra sacerdotium suscitatum. Diuisio uero regni permansit inter Iudam et Isrel usque ad transmigrationem et captiuitatem Iudaicam. Porro, quod accidit in ueteri Testamento, contingit in Nouo. Et ne longe petantur exempla, diuisum est simul regnum et sacerdotium tempore Innocentii pape et regis Lotharii. Contra Innocentium intrusus est Anacletus, contra Lotharium uero Conradus. Sed preualuit uterque Catholicus, Innocentius uidelicet et Lotharius, quoniam Innocentius coronauit Lotharium; et succubuit uterque schismaticus, Anacletus uidelicet et Conradus, quia ueritas preiudicat  falsitati. Deinde schisma diuidit Ecclesiam tempore Alexandri, et imperium in unitate permansit tempore Frederici. Sed idem imperator, non ut defensor, sed persecutor Ecclesie, schisma fouit et fauit schismaticis. Porro schisma periit cum schismaticis, et fomentum cum fautoribus est confusum. Nunc autem Ecclesia per Dei gratiam in unitate consistit, et imperium peccatis exigentibus est diuisum. uerum Ecclesia non sic illi retribuit quemadmodum illud Ecclesie; quia super eius diuisione condolet et compatitur, pro eo maxime quod principes eius maculam posuerunt in gloria et infamiam in honore, libertatem et dignitatem ipsius pariter confundentes. uerum ad apostolicam sedem iampridem  fuerat recurrendum, ad quam negotium istud principaliter et finaliter dignoscitur pertinere; principaliter, quia ipsa transtulit imperium ab oriente in occidentem; finaliter, quia ipsa concedit coronam imperii. uerum uerbum tuum audiuimus. uidebimus litteras domini tui, deliberabimus cum fratribus nostris, et dabimus tibi responsum. Inspiret autem nobis omnipotens Deus honestum consilium, et reuelet nobis beneplacitum suum; quatenus in hoc negotio ad honorem ipsius, ad utilitatem Ecclesie, et salutem imperii procedamus.





XIX. LITTERAE OTTONIS REGIS.

Sanctissimo et reuerendissimo Patri INNOCENTIO, sacrosancte Romane sedis summo pontifici, OTTO,  Dei gratia Romanorum rex et semper Augustus, cum omni fidelitate et humilitate, subiectionem, filialem dilectionem et reuerentiam.

Significamus paternitati uestre quod nos per Dei gratiam et uestram in bono et prospero sumus statu, et nunquam in meliori quam modo sumus. Unde uestre multum regratiamus sanctitati quod nuntios nostros cum magno gaudio nobis remisistis. Rogamus itaque dominationem uestram ut negotium nostrum, quod per Dei adiutorium et uestrum bene est inchoatum, feliciter consummare dignemini. Testis enim nobis sit Deus quod post mortem auunculi nostri regis Richardi unicum nobis estis solatium et adiutorium; quia scimus ueraciter, dum tantum uos habeamus propitium, negotium nostrum  promouebitur, et ad finem bonum, felicem et optatum, auxiliante Domino, perducetur. Unde uos sicut Patrem carissimum et dominum omnibus modis honorare proponimus, et omnia iura uestra, sicut audiuistis in litteris nostris, conseruare. Negotium enim nostrum uestrum reputetis; quia uobis adiutorio nunquam deesse uolumus, et omnia negotia nostra, que uestra sunt, secundum consilium uestrum terminabimus. Quod sanctitati uestre litteras nostras raro transmittimus, inde est quod terra Sueui est inter nos et uos, et si sepe mitteremus, a Sueuis possent auferri: quod tamen in breui mutabimus. Sed hoc intimo corde rogamus ut sicut per nuntios uestros nobis mandastis, negotium nostrum, quod est uestrum, ad effectum perducatis.





XX. LITTERAE OTTONIS REGIS.


Reuerendissimo in Christo Patri ac domino INNOCENTIO Dei gratia summo pontifici, OTTO, Dei gratia Romanorum rex et semper Augustus, ex toto sibi deuotus, debita cum reuerentia salutem, et quidquid patri filius.

Quantam affectionem erga Romanum imperium uestra gerat clementia, quantumque ipsius exaltationi intendatis, ex uestrarum litterarum inspectione, quas principibus Alemannie tam laicis quam clericis destinatis, manifeste potest perpendi. Quanto etiam desiderio, quantoque mentis affectu uestra nos amplectatur paternitas ex plurium litterarum tenore, quas multis principibus Teutonie pro nobis  destinastis, in quibus continebatur quod ad honorem et profectum nostrum libenter et efficaciter, quantum cum Deo possetis, intenderetis, sperantes quod nos in deuotione quam progenitores nostri circa Romanam Ecclesiam habuerunt non solum persistere, sed etiam proficere cum honoris augmento curaremus, et ex B. prepositi Bunnensis ac M. de uilla ciuis Mediolanensis dilectorum nostrorum relatione ipsisque rerum experimentis manifeste cognouimus et intelleximus: qui quam benigne ipsos aliosque nuntios receperitis, qui cum eis a nobis ad uos transmissi fuerunt, quamque benignius eos tractare curaueritis, sigillatim ac diligenter nobis intimarunt. Eapropter nos ex deuotis deuotissimi,  paternitatis uestre beneficia sentientes, utilitatemque exinde nobis prouenientem dilucide cognoscentes, sanctitati uestre grates referimus uberrimas, excellentie uestre omni omnino exsulante mendacio notificantes quod inter principes inferiores et superiores qui sunt circa Rhenum tam ex parte nostra quam ex parte ducis Sueuie, mediante Maguntinensi archiepiscopo, qui ad hoc plurimam adhibuit operam, quo tamen nondum plene nouimus affectu usque ad festum beati Martini treuge sunt firmate.

Inter principes tamen Saxonie tam nobis quam duci Sueuie adherentes  nulle treuge sunt facte. Ad hoc etiam Maguntinensem archiepiscopum elaborasse nostrosque consensisse iuxta admonitionem uestram, ut colloquium esse debeat inter Andernacum et Confluentiam in proxima sexta feria post festum beati Iacobi apostoli, uestram nolumus latere pietatem: in quo debent conuenire, secundum quod inter eos conditum est, ex parte nostra Coloniensis archiepiscopus, Monasteriensis episcopus, Leodiensis electus, Traiectensis episcopus, Paderburnensis episcopus, abbas Corbeiensis, dux Brabantie et comes Flandrie, ex parte uero ducis Sueuie, Salzburgensis archiepiscopus, episcopus Frisingensis, episcopus Basiliensis, Argentinensis episcopus, Treuerensis archiepiscopus,  dux Meranie, marchio  , Corradus de Landisbere, B. dux Ceringie, et ipse Maguntinus tanquam mediator, qui huic rei hactenus sollicitudinem quam potuit impendit. Qui principes finaliter de facto imperii in eo colloquio tractare debent et presentibus dissidiis omnino finem imponere; et quod a maiori parte ipsorum de corona Romani imperii statutum fuerit, hoc ab ipsis ceterisque Alemannie principibus inuiolabiliter uolunt obseruari. Inde est quod licet de predictorum principum nostrorum fide ac deuotione nullatenus dubitemus, ac de uoluntate eorum qui ex parte ducis Sueuie in eo debent interesse colloquio pro maiori parte bene confidamus, tamen, quia paternitatis uestre protectionem  ac Romane Ecclesie auxilium et auctoritatem in omnibus nostris desideramus negotiis, cogitantes utilius esse pietatem uestram in tempus occurrere quam post causam uulneratam remedium querere, cognoscentes etiam concessum fore medentibus egrotantibus subuenire, non tamen eos a mortuis suscitare, a sanctitate uestra petimus et deuotissime supplicamus quatenus dum se temporis offeret opportunitas, supradictis omnibus principibus tam ecclesiasticis quam secularibus aliisque, si quos predicto colloquio interesse contigerit, auctoritate apostolica magnificentie uestre a Deo collata sub pena et interminatione qua potestis  precipere dignemini ut ipsi negotium nostrum promouere nobisque adherere nullatenus postponant et coronam Alemannie, quam nos iuste adeptam indubitanter existimamus ab eo qui debuit et in loco quo debuit nobis impositam, defendere et manutenere totis uiribus adiuuent ac nitantur; ne predicta admonitio, quam ad imperii concordiam nostramque utilitatem a mansuetudine uestra factam intelligimus, ad noxam tendat nostramque incommoditatem non modicam. Nos enim paratos in totum et ex toto ea omnia adimplere que a nuntiis nostris cum sanctitate uestra sunt condicta et conscripta et eorum sigillis sigillata presentibus scriptis paternitati uestre significamus et in perpetuum nos obseruaturos promittimus. Clementie insuper uestre  notificandum duximus quod ex quo coronam regni adepti sumus, nunquam adeo fortes fuimus sicut impresentiarum existimus, nec principes nostrique barones nobis unquam fidelius astiterunt quam nunc in presenti assistunt. Preterea, paternitati uestre notificamus nos presentium latoribus dedisse licentiam iurandi in nostram animam quod ea uera esse credimus que de colloquio quod fieri debet proxima sexta feria post festum beati Iacobi apostoli inter Andernacum et Confluentiam superius scripsimus  .

Ad hec, sanctitati uestre preces porrigimus affectuosas quatenus in negotio Conradi quondam Hildesemensis episcopi et Wirzeburgensis electi taliter uos habeatis ut eius exemplo similia committere  ceteri terreantur, et ipsius pena in Alemannia et per imperii uniuersos fines multorum sit metus, et ut in eo uigor Romane Ecclesie eiusque auctoritas nullatenus eneruetur uel depereat. Qualiter enim conuersatus fuerit in partibus ultramarinis Apulie, Tuscie ceterisque partibus imperii, ad quas ipse unquam diuertit, quamque flagitiosa persona in omnibus que unquam egit exstiterit, quamque reprehensibilis conuersationis semper fuerit, adeo etiam quod in ore ipsius nunquam ueritas uel fides deprehendi potuerit, cumque noster periurus sit, et a nobis de infidelitate in ueritate argui possit, cum hoc omnibus sit notum, uestram non putamus latere sanctitatem. Nuntiis uero nostris dedisse nos  in mandatis uestre innotescere uolumus mansuetudini, quod qualitercunque uos in predictis habueritis, de quo tamen nichil nisi paternum, nisi bonum, nisi bonis utile unquam suspicati fuimus uel in presenti suspicamur, ut octo diebus ante diem supradicto colloquio prefixam conspectui nostro se representare nulla unquam occasione postponant. Quidquid autem presentium latores, prepositus scilicet de Mersen. et H. de Aquileia uel alter eorum ex parte nostra sanctitati uestre retulerint, tanquam ab ore nostro processerit, pro constanti et firmo habere dignemini.



XXI. UNIuERSIS TAM ECCLESIASTICIS QUAM SAECULARIBUS PRINCIPIBUS ALEMANNIAE.


Cum de discordia que diebus nostris peccatis exigentibus super imperio est suborta uehementius doleamus, quia non, ut aliqui mentiendo confingunt, ad depressionem eius intendimus, sed ad exaltationem potius aspiramus, cogitauimus sepius intra nos ipsos, deliberauimus quoque frequenter cum fratribus nostris, et cum aliis uiris prudentibus et discretis non semel tantum tractauimus qualiter ad sopiendam dissensionem huiusmodi possemus impendere operam efficacem. Fuerunt autem quamplures qui nobis suggererent ut cum duo fuissent  per discordiam in reges electi, de studiis eligentium et meritis electorum inquireremus sollicite ueritatem, quatenus intelligeremus plenius cui esset fauor apostolicus impendendus. Dicebatur enim de altero quod receptus esset a pluribus et insignia imperialia obtineret. Sed opponebatur protinus contra eum quod nec ab eo qui potuit, nec ubi debuit, fuerit coronatus, cum Tarantasiensis archiepiscopus, tanquam extraneus, et ad quem id minime pertinet, euocatus, ei regni presumpserit imponere diadema. Preterea obiiciebatur eidem quod contra proprium iuramentum, super quo nec consilium a sede apostolica requisierat, regnum sibi presumpserat usurpare, cum super illo iuramento sedes apostolica prius  consuli debuisset, sicut et eam quidam consuluere prudenter, apud quam ex institutione diuina plenitudo residet potestatis  . Addebatur etiam contra ipsum quod cum bone memorie Celestinus papa predecessor noster ipsum pro temeritate sua excommunicationis sententia publice innodasset, et nuntii nostri, quos pro liberatione uenerabilis fratris nostri Salernitani archiepiscopi quondam in Teutoniam miseramus, datam sibi formam a nobis in absolutione ipsius, qui iam in regem se fecerat nominari, minime seruauissent, contra quam nichil agere poterant, idem profecto et excommunicatus electus fuerat in regem et adhuc excommunicationis sententia tenebatur astrictus. Unde, iuxta sanctorum Patrum canonicas sanctiones ei qui talis existit non  obstante iuramento fidelitatis est obsequium subtrahendum. Hoc quoque contra eumdem non modicum facere proponebant quod contra libertatem imperii regnum sibi iure nitebatur hereditario usurpare. Unde si, prout olim frater patri successerat, sic nunc succederet frater fratri, libertas principum deperiret, cum non per eorum electionem, sed per successionem potius, regnum uideretur adeptus; ut cetera benignis taceamus que contra genus ipsius super oppressione tam Ecclesiarum quam principum opponuntur, ne ipsum persequi uideamur. Ceterum proponebatur pro altero quod ab eo qui potuit et ubi debuit fuerat coronatus, cum a uenerabili fratre  nostro Coloniensi archiepiscopo, ad quem id pertinet, apud Aquisgranum in solio augustali fuerit inunctus et coronatus in regem. Sed opponebatur eidem quod pauciores eum principes sequerentur.

Licet autem nobis fuissent talia sepe suggesta, et ut sic procederemus consultum a uiris prudentibus et discretis, uolentes tamen honori uestro deferre, uniuersitatem uestram paterno commonuimus dilectionis affectu et per apostolica uobis scripta mandauimus ut Dei timorem habentes pre oculis, et honorem zelantes imperii, ne annularetur dignitas eius et libertas etiam deperiret, melius intenderetis ad prouisionem ipsius, ne, dum foueretis discordiam, per uos destrueretur imperialis sublimitas, que per uestrum erat studium conseruanda; alioquin, quia  mora periculum ad se graue habebat, nos quod expedire sciremus sollicite procurantes, ei curaremus fauorem apostolicum impertiri quem crederemus maioribus studiis et meritis adiuuari. Gaudemus autem quod licet monita nostra distuleritis hactenus exaudire, nunc tamen redeuntes ad cor et quid potius expediat attendentes, iuxta commonitionem nostram proposuistis, ut accepimus, de imperii pace tractare. Monemus igitur uniuersitatem uestram et exhortamur in Domino, et per apostolica scripta mandamus, in remissionem uobis peccaminum iniungentes quatenus iis que premisimus diligenti meditatione pensatis, ad eum uestre dirigatis considerationis intuitum qui merito strenuitatis et probitatis  ad regendum imperium est idoneus: quod quasi precipuum in hoc negotio procurare debetis, cum presertim hoc tempore, non solum imperium probum et strenuum exigat habere rectorem, sed et Ecclesia nec possit nec uelit diutius iusto et prouido defensore carere, quem nos possimus et debeamus merito coronare; ab eo penitus animum remouentes cui propter impedimenta patentia fauorem non debeamus apostolicum impertiri, alioquin, unde crederetis discordiam uos sopire, inde contingeret uos maius scandalum suscitare; quoniam preter id quod si fieret forte contrarium, urbi et pene penitus toti displiceret Italie, Ecclesia quoque id ferret grauiter et moleste, nec se dubitaret pro iustitia et ueritate potenter opponere, que Deo desiderat potius quam  hominibus complacere. Essetis etiam perditionis occasio terre sancte, ad cuius recuperationem totis uiribus aspiramus.

Hec autem uobis predicimus, non ut libertatis, dignitatis, et potestatis uestre priuilegio derogare uelimus, sed ut dissensionis et scandali materiam amputemus, cum is sit a uobis assumendus in regem quem nos in imperatorem possimus et debeamus merito coronare, ne, si secus accideret, fieret error nouissimus peior priore. Si uero salubribus monitis nostris, que de corde puro et conscientia bona et fide non ficta procedunt, prudenter ac reuerenter curaueritis acquiescere nos cum eo pariter et pro  eo qui rite sic fuerit promotus in principem ad honorem exaltationem imperii efficaciter intendemus, cum et ipse nobiscum pariter et pro nobis ab honorem et exaltationem Ecclesie intendere debeat, ut speramus; ita quod eo faciente qui est Rex regum et Dominus dominantium, sacerdos in eternum secundum ordinem Melchisedech, regnum et sacerdotium diebus nostris mutuis subsidiis optatum recipient incrementum. Super iuramentis etiam illud auctoritate apostolica statuemus quod ad purgandam et famam et conscientiam redundabit. Unde non permittatis uos aliquo modo seduci sub specie pietatis ab iis qui non communem sed specialem utilitatem inquirunt; quoniam ad hoc principaliter debet principis electio procurari, non ut prouideatur certe  persone, sed ut reipublice consulatur: quod utique fieri non potest, nisi persona principis prouida sit et iusta, strenua et honesta. Ut autem de nostro beneplacito et consilio reddamini certiores, dilectum filium Aegidium acolythum nostrum uirum prouidum et discretum, nobis et fratribus nostris merito sue probitatis acceptum, de cuius plene fidelitate confidimus, ad uos duximus destinandum, cui in iis que uobis ex parte nostra proponet indubitata fide credatis. Quia uero per falsarios multa solent sepius obtineri, si forsan, quod non credimus, alique littere contra tenorem presentium ante datam istarum quasi a nobis apparuerint impetrate, ipsas noueritis esse falsas.

 Datum Laterani.



XXII. MAGUNTINO ARCHIEPISCOPO, EPISCOPO SABINENSI.

Sicut frequenter tibi proposuimus uiua uoce, non est qui post Romanum pontificem uel in Ecclesia Romana uel in imperio Romano tantum locum obtineat quantum obtines in utroque. Unde te oportet sollicite uigilare ut iuxta quod de tua fraternitate confidimus, et honorem imperii cum Ecclesie exaltatione procures, et augmentum Ecclesie cum imperii promoueas incremento; quatenus per tue sollicitudinis studium inter Ecclesiam et imperium pax perpetua conseruetur. Miramur autem non modicum quod cum publice nobis coram fratribus promiseris uiua uoce quod nichil prius finaliter de imperii ordinatione  tractares quam per litteras et nuntios tuos nostre consuleres beneplacitum uoluntatis, nuper, in colloquio quod fuit inter Andernacum et Confluentiam, te procurante, sicut pro certo didicimus, celebratum, aliquid diceris quasi finaliter tractauisse, cum facta compromissione in quosdam principes tam ecclesiasticos quam etiam seculares, quod illi decreuerint in colloquio quod in proximo est condictum ab uniuersis debeat obseruari. Quia uero nec litteras nec nuntios super hoc, licet expectassemus non modicum, a tua fraternitate recepimus, ne uideremur merito negligentes si propositum nostrum antequam predictum colloquium celebretur non exprimeremus  principibus, dilectum filium Aegidium acolythum nostrum, uirum prouidum et discretum, nobis et fratribus nostris merito sue probitatis acceptum, ad te principaliter et ad alios principes destinamus, per ipsum et litteras quas dirigimus principibus uniuersis intentionis nostre beneplacitum et salubre consilium, sicut ex eis colligere poteris, apertius innuentes. Rogamus igitur fraternitatem tuam, monentes attentius et exhortantes in Domino, et per apostolica tibi scripta mandamus quatenus cum plene intentionem nostram, cum adhuc presens apud nos existeres, intellexeris, taliter annuas uotis nostris, taliter in hoc negotio te habere procures ut contra communem utilitatem tam Ecclesie quam imperii nichil penitus attentetur. Ad  hec, predictum acolythum nostrum benigne recipias, et ea que tibi ex parte nostra duxerit proponenda et sine dubitatione credas et studeas efficaciter adimplere, ut zelus quem in iuuentute tua circa honorem Ecclesie predecessorum nostrorum temporibus habuisti, diebus etiam nostris in tua senectute prosiliat in effectum; et qui pro illa hactenus legitime certauisti, cursum studeas tui certaminis laudabiliter consummare; ut secure cum Apostolo clames: Bonum certamen certaui, cursum consummaui, fidem seruaui; ideoque reposita est mihi corona iustitie, quam reddet mihi Dominus in illa die iustus iudex .

Datum Laterani.



XXIII. NOBILI uIRO DUCI BRABANTIAE ET UXORI EIUS.


 Ad nostram noueritis audientiam peruenisse quod quidam genealogiam uestram a longe calculantes, dilectam in Christo filiam nostram nobilem mulierem [Mariam] filiam uestram carissimo in Christo filio nostro Ottoni filio quondam illustris memorie [Henrici] ducis Saxonie sponso suo electo et coronato in regem affinitatis linea ultra quartum gradum, quod uos non recognoscitis, mussitant pertinere, licet matrimonium ipsum nullus accuset. Ut autem conscientia uestra non tam purgetur quam consolidetur, fuit postulatum a nobis ut super hoc dignaremur misericorditer dispensare. Si ergo res ita se habet, secure, propter multam et magnam  utilitatem que de ipso matrimonio prouentura speratur, ad consummationem ipsius cum diuini nominis reuerentia procedatis.

Datum Laterani.



XXIu. PRINCIPIBUS ALAMANNIAE.

Ut ii qui super prouisione imperii, quam fore laudabilem in omnibus affectamus, nostris monitis salubribus acquiescent, apostolice sedis patrocinio specialius foueantur, presentibus litteris duximus intimandum quod omnes qui cum eo, qui assumptus in principem, nostram obtinuerit gratiam et fauorem, compositionem inierint, super possessionibus,  dignitatibus et honoribus, dante Domino, manutenere curabimus et fouere, facientes eam auctoritate apostolica inuiolabiliter obseruari, ceteris nichilominus secundum officii nostri debitum apostolice sedis gratiam impensuri.

Datum Laterani.



XXu. EPISCOPO OSTIENSI APOSTOLICAE SEDIS LEGATO.

Ut carissimos in Christo filios nostros Philippum Francorum et Ioannem Anglorum reges illustres ad apostolice sedis obsequium plenius inducere ualeas et in eius deuotione firmius solidare, presentium tibi auctoritate concedimus, per apostolica scripta mandantes quatenus si qua forsan inter se uel cum aliis obligatione tenentur illicita,  eam secure dissoluas, cum secundum prophetam dissoluere debeamus colligationes impietatis et fasciculos deprimentes. Illam enim colligationem censemus illicitam que regie deuotionis obsequium erga sedem apostolicam impediret, presertim in illo negotio quod super imperii Romani ordinatione uersatur. Nulli ergo, etc., nostre concessionis, etc. Si quis autem, etc.

Datum.



XXuI. TREuIRENSI ARCHIEPISCOPO.

Grauem contra te nobis uenerabilis frater noster Coloniensis archiepiscopus querimoniam destinauit, quod cum ei iuramento prestito promisisses te recepturum  et habiturum pro rege quem ipse reciperet et haberet, et ut hoc plenius obseruares, thesaurum Coloniensis Ecclesie pro certa tibi pecunia obligasset, tu hactenus nec iuramentum seruasti, nec restituisti thesaurum. Quia uero secundum Apostolum sapientibus sumus et insipientibus debitores, unde nec uolumus nec debemus postulantibus iustitiam denegare, fraternitati tue per apostolica scripta precipiendo mandamus quatenus si res ita se habet, eidem archiepiscopo taliter satisfacias de premissis quod ei iusta de te non ramaneat materia conquerendi. Alioquin et thesaurum illi restituas, et de iuramento non obseruato te nostro conspectui responsurum usque ad initium Quadragesime representes. Quod si facere forte contempseris, noueris  nos uenerabili fratri nostro Cameracensi episcopo dedisse firmiter in mandatis, ut, sublato contradictionis et appellationis obstaculo, te ab officio pontificali suspendat, tuamque nobis non differat contumaciam intimare.

Datum.


Cameracensi episcopo scriptum est super hoc.



XXuII. MAGUNTINO ARCHIEPISCOPO, EPISCOPO SABINENSI.

Charissimus in Christo filius noster Otto, de quo in regem electo et coronato quid nobis complaceat, tua, sicut credimus, fraternitas non ignorat, grauem nobis querelam contra Landtgrauium Thuringie  destinauit, quod cum ei fecisset hominium et fidelitatem iurasset, de manu eius multis presentibus regalia recipiens cum uexillo, et ut plenius et firmius quod iurauerat obseruaret, certam illi dedisset pecunie quantitatem et Northusiam contulisset in feudum, ipse tamen et quod iurauerat non seruauit, et adhuc detinet que recepit. Nos autem in hoc fraternitati tue cupientes deferre, quam sincera diligimus caritate, cum idem Landgrauius neptem tuam habeat in uxorem, fraternitati tue per apostolica scripta mandamus quatenus ipsum ex parte tam nostra quam tua moneas attentius et inducas ut si forte iuramenti religionem contra salutem et famam suam transgredi non ueretur, saltem restituat que recepit. Alioquin, quatumcunque sibi deferre pro  tuo uelimus honore, quia tamen facti sumus secundum Apostolum sapientibus et insipientibus debitores, unde nec uolumus nec debemus postulantibus iustitiam denegare, ipsum ad alterum predictorum per excommunicationem in personam et interdictum in terram secundum officii nostri debitum compellemus.

Datum, etc.


Cameracensi episcopo scriptum est super hoc.



XXuIII. ILLUSTRI REGI ANGLORUM.

Illa te cordis puritate diligimus ut quoties ea nobis de tuis actibus referuntur que prudentiam resonant  et uirtutem, iucundo tibi congratulemur affectu, et si quid forte de tuis audimus operibus que fame tue derogant et honori, mesto tibi spiritu condoleamus, cupientes ea te semper efficere que ad profectum et exaltationem regie sublimitatis accedant, et ab iis penitus abstinere que tibi uergunt ad iniuriam et iacturam  . Sane quid egeris circa carissimum in Christo filium nostrum Ottonem nepotem tuum tua te conscientia conueniat et accuset; et utinam ita satagas super hoc tuum errorem corrigere ut infamiam aboleas et iacturam. Quia uero, quantumcunque tibi deferre uelimus, postulantibus iustitiam nolumus denegare, cum secundum Apostolum sapientibus simus et insipientibus debitores, ad grauem prenominati nepotis tui querelam  paternum respectum habentes, serenitatem tuam monemus attentius et exhortamur in Domino, per apostolica scripta mandantes quatenus pecuniam quam inclyte recordationis Richardus rex frater tuus ei testamento legauit, ad cuius solutionem iuramento diceris obligatus, ipsi soluere non omittas, ut sua saltem illi restituas qui de tuis ei debueras subuenire. Alioquin nos in sua sibi iustitia nulla deerimus ratione quo minus secundum officii nostri debitum procedamus.

Datum.


Cantuariensi archiepiscopo scriptum est super hoc.



XXIX. Deliberatio Domini pape Innocentii super facto imperii de tribus electis.


In nomine Patris et Filii et Spiritus sancti. Interest apostolice sedis diligenter et prudenter de imperii Romani prouisione tractare, cum imperium noscatur ad eam principaliter et finaliter pertinere: principaliter, cum per ipsam et propter ipsam de Grecia sit translatum, per ipsam translationis actricem, propter ipsam melius defendendam; finaliter, quoniam imperator a summo pontifice finalem siue ultimam manus impositionem promotionis proprie accipit, dum ab eo benedicitur, coronatur, et de imperio inuestitur. Quod Henricus optime recognoscens, a bone memorie Celestino papa predecessore  nostro, post susceptam ab eo coronam, cum aliquantulum abscessisset, rediens tandem ad se, ab ipso de imperio per pallam auream petiit inuestiri. Sicut autem nuper tres sunt in reges electi, puer  , Philippus et Otto, sic tria sunt circa singulos attendenda, quid liceat, quid deceat, quid expediat. Circa puerum quidem filium imperatoris Henrici facie prima uidetur quod non liceat contra eius electionem uenire, que iuramento est principum roborata  . Nam, etsi iuramentum illud uideatur uiolenter extortum, non est tamen ideo non seruandum, cum licet iuramentum quod Gabaonitis prestiterunt filii Isrel fuerit per fraudem subreptum illud tamen nichilominus decreuerint obseruandum. Preterea, etsi a principio fuerit sic extortum,  postmodum tamen pater eius intelligens se perperam processisse, iuramentum relaxauit principibus, et litteras super ipsius electione remisit: qui postmodum puerum ipsum, patre absente, sponte ac concorditer elegerunt, fidelitatem ei pene penitus omnes et quidam hominium exhibentes. Unde non uidetur licere contra licita iuramenta uenire. uidetur etiam non decere ut cum ipse apostolice sedis sit tutele commissus, et sub eius protectione receptus, per eam priuetur imperio per quam in iure suo fuerat confouendus, maxime cum sit scriptum: Pupillo tu eris adiutor . Quod non expediat contra ipsum uenire illa presertim ratione uidetur quod cum idem puer ad annos discretionis perueniens intellexerit per Romanam Ecclesiam imperii  se honore priuatum, non tantum non exhibebit ei reuerentiam consuetam, sed ipsam potius modis quibus poterit impugnabit, et regnum Sicilie retrahet a deuotione ipsius, et negabit ei obsequium consuetum. uerum contrarium econtra uidetur, quod liceat uidelicet, deceat et expediat uenire contra electionem ipsius. Quod liceat uidetur ex eo quod iuramenta illa fuerunt illicita et electio indiscreta. Elegerunt enim personam non idoneam, nec non solum imperio, sed nec alicui officio congruentem, puerum uidelicet uix duorum annorum, et nondum sacri baptismatis unda renatum. Unde  non uidentur tam illicita et indiscreta iuramenta seruanda.

Nec obest quod de Gabaonitis obiicitur, cum iuramentum illud potuerit sine Isrelitici populi lesione seruari, hec autem seruari nequeant absque graui iactura, non unius gentis, sed Ecclesie damno et dispendio populi Christiani. Nec obstat quod opponitur iuramenta illa licita secundum intentionem iurantium exstitisse. Intelligebant enim quod, etsi eum tunc in imperatorem eligerent, non tamen ut tunc imperaret, sed postquam ad legitimam perueniret etatem. Sed qualiter de ipsius idoneitate poterant iudicare? Nonne potuisset esse stultus, uel usque adeo improuidus ut esset indignus minori etiam dignitate? Sed pone illos intellexisse ut tandem  imperaret cum esset idoneus ad imperium gubernandum, interim autem pater reipublice prouideret. Casus postmodum interuenit propter quem non potest nec debet iuramentum huiusmodi obseruari, de quo principes nullatenus cogitabant, scilicet patris decessus. Unde, cum per procuratorem non possit imperium procurari, nec imperator debeat fieri temporaliter, nec possit aut uelit Ecclesia imperatore carere, uidetur quod liceat imperio in alio prouidere. Quod non deceat ipsum imperare, patet omnibus manifeste. Nunquid enim regeret alios qui regimine indiget aliorum? Nunquid tueretur populum Christianum qui est aliene tutele commissus? Sed nec obstat quod obiicitur ipsum esse tutele nostre commissum, cum non sit  nobis commissus ut ei obtineamus imperium, sed regnum Sicilie potius defendamus. Patet enim illud idem ex uerbo Scripture dicentis: ue terre cuius rex puer est ; et rursus: Cuius principes mane comedunt . Quod non expediat ipsum imperium obtinere patet ex eo quod per hoc regnum Sicilie uniretur imperio, et ex ipsa unione confunderetur Ecclesia. Nam, ut cetera pericula taceamus, ipse propter dignitatem imperii nollet Ecclesie de regno Sicilie fidelitatem et hominium exhibere, sicut noluit pater eius. Nec ualet quod opponitur, quod non expediat uenire contra electionem ipsius ne postmodum molestet Ecclesiam, per quam imperium se cognouerit amisisse.  Nunquam enim uere dicere poterit quod Ecclesia imperialem ei abstulit dignitatem, cum potius patruus  eius non solum imperium, sed et paternam hereditatem inuaserit, et maternam possessionem occupare per suos satellites machinetur, ad cuius defensionem Ecclesia Romana non sine multis laboribus et expensis prudenter et potenter intendit. De Philippo uidetur similiter quod non liceat contra eius electionem uenire. Cum enim in electionibus circa electores zelus, dignitas, et numerus attendatur, et de zelo non sit facile iudicare, cum ipse a pluribus et dignioribus sit electus, et adhuc plures et digniores principes sequantur  eumdem, iuste uidetur electus. Unde contra iustam et legitimam electionem non uidetur licere uenire. Quod non deceat uidetur similiter, ne uidelicet uideremur nostrarum iniuriarum ultores si, quia pater et frater eius fuerunt Ecclesiam persecuti, eum persequi nos uellemus et aliorum culpam in penam eius preter officii nostri debitum immutare, cum potius precipiatur a Domino: Diligite inimicos uestros, benefacite his qui oderunt uos, et orate pro persequentibus et calumniantibus uos . Quod non expediat, patenter apparet. Cum enim potens sit tam terra quam opibus et personis, non uidetur expedire ut contra torrentem brachia dirigamus, tam potenti nos taliter opponentes, ut eum reddamus nobis et Ecclesie inimicum, et ne maiorem  uideremur discordiam suscitare, fieretque nouissimus error peior priore, cum nos potius pacem inquirere et persequi et euangelizare aliis debeamus, que fouendo illum posset de facili prouenire. uerum, contra uidetur quod liceat nos ei opponere  . Fuit enim iuste ac solemniter per predecessorum nostrorum excommunicationis sententia innodatus: iuste, quia B. Petri patrimonium partim per uiolentiam occuparat, partim damnificarat incendiis et rapinis, et super hoc commonitus semel et iterum per fratres nostros satisfacere non curarat; solemniter, quoniam in celebratione missarum in ecclesia beati Petri in festiuitate non parua, quod ipse postmodum recognouit cum pro absolutione sua nuntium ad sedem apostolicam destinauit, et cum  tandem per delegatos nostros contra formam mandati nostri post electionem suam se fecit absolui. Unde patet quod fuerit excommunicatus electus.

 uidetur quoque forsan aliquibus quod nondum sit ab excommunicationis uinculo absolutus, cum quondam Sutrinus episcopus in absolutione ipsius formam non seruauerit sibi datam, cum forma data eidem fuerit hec, ut pro absolutione uenerabilis fratris nostri Salernitati archiepiscopi, quem ante absolutionem ipsius mandabamus ab ergastulo sue captiuitatis absolui, ei laborem itineris ueniendi ad sedem apostolicam relaxaret, et postmodum recepto ab eo publice secundum formam Ecclesie iuramento quod super iis pro quibus excommunicatus fuerat mandato nostro  pareret, munus ei absolutionis impenderet; sed ipse nondum archiepiscopo absoluto, et nullo ab eo iuramento recepto, non in publico, sed clam, ipsum absoluere de facto solummodo, quia de iure non potuit, est conatus: propter quem eius excessum, cum ipsum rediens recognouerit, ab episcopatu remotus in monasterio diem clausit extremum. Preterea, cum nos Marcualdum et omnes fautores ipsius tam Teutonicos quam Latinos excommunicationis sententia sepius innodemus, et ipse non solum fautor, sed auctor iniquitatis eius existat, patet eum excommunicationis  sententie subiacere. Preterea, cum notorium sit ipsum iuramentum fidelitatis puero prestitisse, et nunc regnum Teutonicum et, quantum in eo est, imperium occupasse, constat eum periurii esse reum.

Sed obiicitur quod si, quemadmodum superius est expressum, iuramentum illud illicitum reputemus, quomodo dicimus cum reum esse periurii et transgressorem prestiti iuramenti quod dicitur non seruandum? Sed respondetur quod, etsi iuramentum illud illicitum fuerit, non tamen ab eo temeritate propria resilire, sed nostram prius debuisset consulere uoluntatem, ad exemplum illius iuramenti quod filii Isrel Gabaonitis prestiterant; quod licet fuerit per fraudem subreptum, non tamen sua temeritate  resilierunt ab eo, sed dominum consulere decreuerunt. Preterea, cum omne quod contra conscientiam fit edificet ad gehennam, quia, secundum Apostolum, omne quod non est ex fide peccatum est, et idem Philippus super hoc negotio taliter se excuset quod regnum aliter nullatenus accepisset nisi nosset quod illud inuadere alii disponebant, patet eum credidisse iuramentum illud fuisse seruandum, et ex eo quod uenit taliter contra illud, eius esse conscientiam uulneratam. Sic ergo uidetur quod licite nos excommunicato et periuro debeamus opponere et eius conatibus obuiare. Quod ei nos opponere deceat manifeste uidetur ex eo quod si, prout olim patri filius, sic nunc immediate succederet frater fratri, uideretur imperium ei non ex electione  conferri, sed ex successione deberi, et sic efficeretur hereditarium quod debet esse gratuitum, presertim cum non solum Fredericus substituerit sibi filium, sed Henricus etiam filium sibi uoluerit subrogare; et per hoc forsan in posterum abusio traheretur in usum. Quod autem expediat opponere nos Philippo liquet omnibus manifeste. Cum enim persecutor sit et de genere persecutorum fuerit oriundus, si non opponeremus nos ei, uideremur contra nos armare furentem et ei gladium in capita nostra dare. Henricus enim, qui primus imperium de genere hoc accepit, persecutionem grauissimam in Ecclesiam suscitauit, et bone memorie Paschalem papam, qui eum coronauit, cum episcopis cardinalibus  et multis nobilibus Romanorum cepit per uiolentiam et perfidiam, et tandiu tenere presumpsit donec pro liberatione non sua, sed eorum qui fuerant capti secum, quos minabatur mutilare tyrannus, priuilegium quodcunque uoluit ei fecit. Cumque postmodum idem Paschalis, a detentionis sue uinculis liberatus, predictum priuilegium, quod dicendum erat potius prauilegium  , reuocasset, dictus Henricus preter cardinalium electionem heresiarchas quosdam dati sibi priuilegii occasione creauit, et idolum contra Ecclesiam Romanam erexit  ; et extunc schisma usque ad Calixtum tempore fongo  durauit. Huic de eodem genere successit in imperium Fridericus; qui cum Tiburtinos tunc rebelles post coronationem suam promisisset ad subiectionem Ecclesie reuocare, eos sibi postmodum uendicauit, dicens quod ciuitatem ipsam uellet in specialem imperii cameram retinere; et sic eos contra Ecclesiam Romanam armauit  . Qui etiam cum bone memorie Alexander predecessor noster, tunc Ecclesie Romane cancellarius, ad eum a felicis recordationis Adriano papa, qui eum coronauerat, destinatus fuisset, lectis litteris in quibus continebatur quod imperator deberet Ecclesie Romane deferre, cum re ipsa ei corone beneficium contulisset dicitur cum furore et iracundia respondisse: Nisi essemus in Ecclesia, iam scirent qualiter Teutonicorum  enses incidant. Et protinus eum, infecto negotio pro quo iuerat, terram suam iussit exire; et eumdem Adrianum moliebatur, sed frustra, cum quibusdam deponere, opponens ei quod esset filius sacerdotis.

Ipse idem postmodum contra eumdem Alexandrum longo tempore schisma fouit, et quoscunque potuit contra eum coniurare cegit, in iuramento opponens quod nullo tempore penitentiam reciperent de huiusmodi iuramento; et ipse idem sub eadem forma iurauit. Ipse quoque, cum uenetiis terram Caualca comitis, quam occupauerat, et alia quedam Ecclesie Romane restituere per iuramenta principum promisisset, ipsam postmodum fortius occupauit, et bone memorie Lucio predecessori nostro accedenti in Lombardiam satis fraudulenter illusit, ipsum et  successorem ipsius apud ueronam quasi obsessos tenens. Henricus autem filius et successor ipsius in Ecclesie persecutionem sue dominationis exsecrauit primitias, cum beati Petri patrimonium uiolenter ingressus, illud multipliciter deuastauit qui etiam quosdam familiares fratrum nostrorum naso fecit in iniuriam Ecclesie mutilari  . Ipse occisores bone memorie Alberti Leodiensis episcopi, quem ipse cegerat exsulare, post interfectionem ipsius in multa familiaritate recepit, et publice participauit eisdem, et beneficia postmodum maiora concessit. Ipse uenerabilem fratrem nostrum Auximanum episcopum, quia confessus est coram eo quod episcopatum per sedem apostolicam obtineret, alapis in presentia  sua cedi fecit, et de barba eius pilis auulsis, ipsum inhoneste tractari  . Conradus Musca in cerebro uenerabilem fratrem nostrum Ostiensem episcopum cepit, et in uinculis posuit, et inhoneste tractauit de mandato ipsius, sicut idem Conradus publice testabatur, et sicut melius apparuit ex postfacto, cum non solum non fuerit euitatus aut punitus ab ipso, sed honoribus et possessionibus dilatatus. Ipse postmodum Sicilie regnum adeptus, publice proponi fecit edictum ut nullus uel clericus uel laicus ad Ecclesiam Romanam accederet, nec ad eam aliquis appellaret. Philippus autem de quo agitur ab Ecclesie persecutione incepit, et adhuc in ea persistit.  Olim enim patrimonium Ecclesie sibi usurpare contendens, ducem Tuscie et Campanie se scribebat, asserens quod usque ad portas urbis acceperat potestatem et etiam illa pars urbis que Transtiberim dicitur eius erat iurisdictioni concessa. Nunc etiam per Marcualdum, Diupuldum et fautores eorum nos et Ecclesiam Romanam persequitur, et regnum Sicilie nobis auferre conatur. Si ergo id facit in arido, in uiridi quid faceret? Et si adhuc aridus et exsanguis, utpote cuius adhuc est messis in herba, nos et Ecclesiam Romanam persequitur, quid faceret si, quod absit! imperium obtineret? Unde uidetur non irrationabiliter expedire ut prius nos eius uiolentie opponamus quam amplius inualescat. Quod autem etiam in regibus filii pro patribus  sint puniti diuina pagina protestatur. Nonne propter peccatum Saulis dictum est a Domino per Samuelem: Stulte egisti, nec custodisti mandata Domini Dei tui que precepit tibi. Quod si non egisses, iam nunc preparasset Dominus regnum tuum super Isrel in sempiternum; sed nequaquam regnum tuum ultra consurget . Salomoni quoque legitur a Domino esse dictum: Quia non custodisti pactum meum et precepta mea que mandaui tibi, dirumpens scindam regnum tuum, et dabo illud seruo tuo; uerumtamen in diebus tuis non faciam propter Dauid patrem tuum, de manu filii tui scindam illud . De Ieroboam similiter dictum fuit a Domino per Achiam: Ecce ego inducam mala super domum Ieroboam, et percutiam de Ieroboam mingentem  ad parietem . Et ibidem legitur quod interfecit Baasa Nadab filium Ieroboam, et percussit omnem domum Ieroboam, non dimisit nec unam quidem animam de semine eius, donec deleret eam propter peccata Ieroboam que peccauerat, et quibus peccare fecerat Isrel, et propter delictum quo irritauerat Dominum Deum Isrel. De Baasa quoque scribitur dixisse Dominus: Quia ambulasti in uia Ieroboam, et peccare fecisti populum meum Isrel, ecce ego demetam posteriora Baasa et posteriora domus eius . Achab etiam dictum inuenitur a Domino per Eliam: Ecce ego inducam super te malum, et demetam posteriora tua, et interficiam de Achab mingentem ad parietem . Nam et Dominus dicit: Ego sum Deus zelotes, uindicans peccata patrum in filios usque in tertiam et quartam progeniem in his qui oderunt me , id est in his qui circa me paternum odium imitantur. De Ottone uidetur quod non liceat ipsi fauere, quoniam a paucioribus est electus; quod non deceat, ne uideamur, non ob gratiam eius, sed alterius odium, ipsi fauorem apostolicum exhibere; quod non expediat, quia respectu alterius uidetur pars eius debilis et infirma.

uerum, cum tot uel plures ex his ad quos principaliter spectat imperatoris electio in eum consensisse noscantur quot in alterum consenserunt, cum non  minus idoneitas seu dignitas electe persone, imo plus quam eligentium numerus sit in talibus attendendus, nec tantum pluralitas quoad numerum, sed salubritas quoad consilium in eligentibus requiratur, et Otto magis sit idoneus ad regendum imperium quam Philippus, cum Dominus etiam puniat peccata patrum in filios usque in tertiam et quartam progeniem in his qui oderunt eum, id est, in his qui patrum peccata sequuntur, et Philippus progenitorum suorum peccata in Ecclesie persecutione sequatur, cum, etsi non debeamus reddere mala pro malis, sed benefacere malefacientibus nobis, non tamen debeamus honorem pro iniuria in his qui in solita perseuerant malitia compensare aut contra nos armare furentes, cum Dominus, ut coufunderet fortia,  humilia elegisse legatur, utpote qui Dauid in regem de postfetantes accepit, uidetur quod et liceat, deceat et expediat ipsi fauorem apostolicum exhibere. Absit enim ut deferamus homini contra Deum aut timeamus uultum potentis, cum secundum Apostolum non solum a malo, sed ab omni specie mala nos oporteat abstinere. Scriptum est enim: Maledictus qui confidit in homine, et qui ponit carnem brachium suum . Nos igitur ex predictis causis pro puero non credimus insistendum ut ad presens debeat imperium obtinere. Personam uero Philippi propter impedimenta patentia penitus reprobamus, et obsistendum ei ducimus ne imperium ualeat usurpare. De cetero uero agendum per legatum nostrum apud principes ut uel conueniant in  personam idoneam, uel se iudicio aut arbitrio nostro committant. Quod si neutrum elegerint, cum diu exspectauerimus, cum monuerimus eos ad concordiam, cum instruxerimus eos per litteras et nuntium nostrum, et consilium nostrum eis duxerimus exponendum, ne uideamur eorum fouere discordiam et dicere cum Isaia: Sit pax et ueritas in diebus nostris , ne, si secuti fuerimus a longe ut uideamus finem, cum Petro tandem ueritatem, que Christus est, negare cogamur, cum negotium istud dilationem non capiat, cum Otto et per se deuotus existat Ecclesie, et ex utraque parte trahat originem ex genere deuotorum, ex parte matris de domo regum Anglie, ex parte patris de prosapia ducum  Saxonie, qui omnes Ecclesie fuere deuoti, et specialiter Lotharius imperator proauus eius, qui bis pro apostolice sedis honore Apuliam est ingressus, et in obsequio Ecclesie Romane decessit, ei manifeste fauendum, et ipsum recipiendum in regem, et premissis omnibus que pro honorificentia Ecclesie Romane debent premitti, ad coronam imperii euocandum.



XXX. COLONIENSI ARCHIEPISCOPO ET SUFFRAGANEIS EIUS, ET NOBILIBUS uIRIS PRINCIPIBUS IN COLONIENSI PROuINCIA CONSTITUTIS.

Nec uos nec alios credimus dubitare quin imperii Romani prouisio principaliter et finaliter nos contingat; principaliter quidem, quoniam per Romanam  Ecclesiam de Grecia fuit specialiter pro Ecclesie defensione translatum; finaliter, quia, etsi alibi coronam regni recipiat, ab apostolica tamen sede ultimam manus impositionem et coronam imperii recipit imperator. Unde audito quondam quod uota principum in imperatoris fuissent electione diuisa, tanto magis fuimus de ipsorum diuisione turbati quanto bonus status imperii ex causis predictis specialius ad nos spectat, et pro multis et magnis necessitatibus populi Christiani non solum Ecclesia deuotum habere desiderat defensorem, sed et imperium totum indigere cognoscitur idoneo prouisore. uerum, quantumcunque graue nobis existeret et molestum quod imperii prouisio uidebatur in commune religionis Christiane dispendium ex tali  diuisione differri, ne tamen principum dignitatem ignorare uel ledere uideremur, exspectauimus aliquandiu si forsan ipsi usi consilio saniori, uel per seipsos, si fieri posset, dissensioni sue finem imponerent, uel super hoc saltem nostrum consilium implorarent, ut per eorum studium nobis mediantibus discordie malum bono concordie purgaretur, et rugam schismatis unitatis simplicitas aboleret. Cum autem exspectatio nostra nec nobis, nec uobis, imo nec imperio ipsi prodesset, sed obesse potius uideretur, ne dissimulando uideremur huiusmodi fouere discordiam, ad concordiam uos curauimus per litteras apostolicas inuitare, quas ad multos principum nouimus peruenisse. Postmodum uero audito quod per sollicitudinem bone memorie  Conradi archiepiscopi Maguntini a nostra presentia redeuntis disposuissent principes ad colloquium conuenire super ordinatione imperii tractaturi, ne quid ex contingentibus omittere uideremur, litteras nostras ad eos per proprium nuntium duximus destinandas, consilium nostrum eisdem fideliter exponentes. Ceterum, cum nec sic hactenus inter eos bonum concordie potuerit prouenire aut utiliter imperio prouideri, deliberauimus cum fratribus nostris quid esset agendum et qualiter posset malis imminentibus obuiari. Tandem uero in hoc resedit consilium, ut uenerabilem fratrem nostrum Prenestinum episcopum, apostolice sedis legatum, religione conspicuum, preditum honestate,  magnum Ecclesie Dei membrum, quem inter ceteros fratres nostros specialis dilectionis brachiis amplexamur, et cum eo dilectum filium magistrum Philippum notarium nostrum, uirum prouidum et discretum, nobis et fratribus nostris merito sue probitatis acceptum, ad partes Germaniarum ex nostro latere mitteremus. Quia uero quanto negotium istud magis est arduum, tanto maiores et maturiores exigit tractatores, uenerabili fratri nostro Octauiano Ostiensi episcopo, apostolice sedis legato, qui post nos in Ecclesia Romana obtinet primum locum, dedimus in mandatis ut si a negotiis illis quibus intendit in regno Francorum se poterit expedire, cum ipsis pariter et per ipsos nuper a nostro latere uenientes instructus plenius  ad partes uestras accedat, et ambo episcopi simul, uel alter eorum, si ambo non poterint interesse, cum eodem notario uestrum consilium audiant, et uobis beneplacitum nostre uoluntatis exponant. Ideoque uniuersitati uestre per apostolica scripta mandamus quatenus cum ab eis uel eorum altero fueritis euocati, ad presentiam euocantium aut etiam euocantis accedere non tardetis.

Datum Laterani, Non. Ianuarii, pontificatus nostri anno quarto.

In eumdem modum scriptum est capitulo et suffraganeis Ecclesie Maguntine, et principibus in Maguntina prouincia constitutis. In eumdem modum Saltzburgensi et suffraganeis eius, et principibus in  Saltzburgensi prouincia constitutis. In eumdem modum Bremensi et suffraganeis eius, et principibus in Bremensi prouincia constitutis. In eumdem modum Treuirensi et suffraganeis eius, et principibus in Treuirensi prouincia constitutis.



XXXI. UNIuERSIS TAM ECCLESIASTICIS QUAM SAECULARIBUS PRINCIPIBUS ALEMANNIAE.

Quantum ex imperii diuisione dispendium, non solum nobis et uobis, sed etiam uniuerso populo Christiano proueniat, instantis temporis malitia manifestat. Iam etenim contra Catholicos inualescunt heretici, Christiane religionis termini coarctantur, contra fideles pagani super occupatione ac detentione terre natiuitatis Dominice gloriantur.  Pax et iustitia, quondam inuicem se complexe, particulare nunc deplorant exsilium, et in earum sedes uiolentia et seditio coniuratis manibus impune se iactitant successisse. Unde iam uiolenti bona Ecclesiarum sacrilega tam mente quam manu diripiunt, potentiores impotentium colla premunt, et loculi pauperum in thesauros diuitum inopem coguntur copiam uel copiosam inopiam parturire, ac in eorum explicationibus plicas ueteres, ut iam ad litteram quod legitur impleatur: Ei qui non habet id etiam auferetur quod uidetur habere . Et ut singula breuius perstringamus, iam sibi iuris locum iniuria uendicauit, et legem facit, non ratio, sed uoluntas; ita ut quidam totum sibi licere putent  quod nouerint complacere. Nos autem iampridem hec omnia preuidentes, et uolentes precauere sollicite ne huiusmodi uenirent abusiones in usum, licet exspectantes exspectauerimus aliquantum ut uos usi consilio saniori hec mala per utilem prouisionem imperii tolleretis et in partu perimeretis huiusmodi genimina uiperarum, tandem tamen, ne dissimulando fouere discordiam uideremur, cum non ad depressionem sed exaltationem imperii, sicut nouit Dominus, intendamus, per litteras nostras, quas ad multos uestrum nouimus peruenisse, uos ad concordiam curauimus inuitare, ne imperialis sublimitas per eos, non solum attenuari, sed et destrui uideretur per quos magnificari debuerat et extolli. Tandem autem audito quod per studium et  sollicitudinem bone memorie Conradi archiepiscopi Maguntini a nostra presentia redeuntis quidam uestrum disposuissent ad commune colloquium conuenire super ordinatione imperii tractaturi, litteras nostras ad uos per proprium nuntium duximus destinandas, consilium nostrum uobis exponentes fideliter, et super iis que uidebantur necessaria uos diligentius instruentes. Ceterum cum nec per exspectationem diutinam, nec per exhortationem honestam, nec per instructionem plenariam sit hactenus concordie prioris incommodum sequentis concordie commoditate purgatum, ne quid ex contingentibus omittamus, uenerabilem fratrem nostrum Prenestinum episcopum, etc., ut in precedenti usque acceptum, ad partes Germaniarum duximus  destinandos, ut ipsi cum uenerabili fratre nostro Octauiano Ostiensi episcopo, apostolice sedis legato, si tamen a negotiis quibus tenetur in regno Francorum se poterit expedire, aut etiam sine ipso, si forsan non poterit interesse, uos ex parte nostra diligenter moneant et inducant ut per uos ipsos cum eorum, si necesse fuerit, consilio et presidio ad concordiam efficaciter intendatis, concordantes in eum quem nos ad utilitatem imperii cum Ecclesie honestate merito coronare possimus, uel si forte per uos desiderata non posset concordia prouenire, nostro uos saltem consilio uel arbitrio committatis, salua in omnibus tam libertate uestra quam imperii dignitate, cum neminem magis quam Romanum pontificem super hoc deceat uos mediatorem habere,  qui uoluntatibus et rationibus intellectis, quid iustum foret et utile prouideret, uosque per auctoritatem celitus sibi datam super iuramentis exhibitis quoad famam et conscientiam liberaret, cum et negotium imperii ad nos principaliter et finaliter pertinere noscatur: principaliter quidem, quia per Romanam Ecclesiam fuit a Grecia pro ipsius specialiter defensione translatum; finaliter autem, quoniam etsi ab alio regni coronam recipiat, a nobis tamen coronam imperii recipit imperator. Monemus ergo uniuersitatem uestram et exhortamur in Domino, et per apostolica uobis scripta mandamus, quatenus legatos ipsos uel eorum alterum in Teutoniam accedentem, et eumdem notarium  recipiatis hilariter et, sicut decet, honorifice pertractetis, ipsorum monita et consilia recipientes humiliter et inuiolabiliter obseruantes. Nos enim eis dedimus in mandatis ut ad concordiam uestram et utilem ordinationem imperii prudenter et diligenter intendant.

Datum, ut supra.



XXXII. ILLUSTRI REGI OTTONI IN ROMANORUM IMPERATORE ELECTO.

Ut non solum dispositio rerum et temporum omnipotentem Dominum demonstraret, sed ipsa quasi conformitas operum et euentuum ad se inuicem eumdem omnium fateretur auctorem, celestibus Dominus terrestria conformauit, ut dum mirabili  quadam similitudine respondere uiderimus ima summis, unum et eumdem factorem et actorem omnium cognoscamus. Ipse etenim licet sit magnus in magnis, ut mirabilis tamen etiam in minimis appareret, sicut circa mundi creationem et seculorum initia duo magna luminaria in firmamento celi constituit, unum quod illuminaret diem, alterum quod in tenebris radiaret, sic processu temporum ad firmamentum Ecclesie, que celi nomine designatur, duas magnas instituit dignitates; prinam que illuminet diem, id est, in spiritualibus spirituales informet et animas diabolica fraude deceptas a peccatorum catenis absoluat, cum ex priuilegio sibi tradite potestatis quos ipsa ligat et soluit in terris, Deus ligatos habeat et solutos in celis; alteram  que in tenebris radiet, dum in hereticos mentis cecitate percussos et hostes fidei Christiane, quos nondum oriens ex alto respexit, Christi et Christianorum punit iniuriam, et ad uindictam malefactorum, laudem uero bonorum, materialis gladii potestatem exercet. Unde sicut in eclipsi lune tenebre amplius tenebrescunt et maioris caliginis obscuritas inualescit, sic ex imperatoris defectu hereticorum uesania et uiolentia paganorum contra Catholicos et fideles perfidius et crudelius malitia multiplicata consurgunt. Hoc autem attendentes sollicite, ac uolentes malis imminentibus obuiare, circa prouisionem imperii solliciti fuimus, sicut per frequentes litteras directas ad principes et legatos transmissos ad eos omnibus credimus patuisse;  in quo quantum celsitudini tue duxerimus deferendum, et tu ipse nouisti, et res perhibet testimonium ueritati. Nouimus enim qualiter inclyte recordationis Lotharius imperator proauus tuus Ecclesie Romane deuotus exstiterit, qualiter pro defendendo eius honore non solum semel sed et secundo uocatus accesserit, qualiter in ipsius subsidio finierit dies suos, qualiter auus et pater tuus eius uestigiis inherentes predecessoribus nostris exhibuerint se deuotos, qualiter etiam Anglicana domus, ex qua ex parte matris es ortus, in deuotione sedis apostolice fere semper perstiterit et persistat, et ei tempore grandis persecutionis obsequium impenderit opportunum. In te igitur progenitorum tuorum  deuotionem suscitare plenius et abundantius remunerare uolentes, credimus, et quasi pro certo tenemus, quod non solum in ea te uerum ostendes heredem eorum et legitimum successorem, sed tanto ipsos in hoc precedes amplius quanto te a nobis magis intelliges honoratum. Inspiret autem cordi tuo is qui corda principum habet in manu sua, et per quem reges regnant et principes obtinent principatum, ut affectum nostrum penses plenius per affectum quam nostro tibi explicemus uel explicare possimus affatu, et ea que acta sunt hactenus et aguntur, et adhuc, dante Domino, per nos circa te agentur in posterum, fideliter in tuo corde reponas, et ita memorie recommendes ut nec obliuiosus uideri ualeas uel ingratus, sed ad apostolice sedis  exaltationem et honorem potenter intendas, et eius plene beneuolentiam recognoscas, que cum defecissent fere penitus uires tue, in tua dilectione non tepuit, nec te deseruit in aduersis, sed tandiu fouit donec iuxta tuum te desiderium exaltaret. Nos enim serenitatem tuam in eo de consilio fratrum nostrorum honorare uolentes ultra quod in seculo secularis princeps nequeat honorari, auctoritate Dei omnipotentis nobis in beato Petro collata te in regem recipimus, et regalem tibi precipimus de cetero reuerentiam et obedientiam exhiberi; premissisque omnibus que de iure sunt et consuetudine premittenda, regiam magnificentiam ad suscipiendam Romani imperii coronam uocabimus, et eam tibi, dante Domino, humilitatis nostre manibus solemniter conferemus.  Monemus igitur celsitudinem regiam et exhortamur in Domino quatenus spem tuam ponas in illo qui, reprobato Saule, Dauid elegit in regem, et talem te studeas exhibere ut de te quoque dicere ualeat: Inueni uirum secundum cor meum. . Ad hec, uenerabilem fratrem nostrum Prenestinum episcopum, apostolice sedis legatum, etc., ut in precedenti usque acceptum, quos pro negotiis tuis specialiter et principaliter duximus destinandos, benigne recipias et pertractes, et honorificentiam eis, sicut te decet et ipsos, impendas; dilectum quoque filium Aegidium acolythum nostrum, cuius fidem et sollicitudinem iam in pluribus es expertus, habeas propensius commendatum.

 Datum Laterani, Kal. Martii.



XXXIII. UNIuERSIS TAM ECCLESIASTICIS QUAM SAECULARIBUS PRINCIPIBUS ALEMANNIAE.

Etsi quidam imperatores Romani Ecclesiam in multis afflixerint, multi tamen eam in pluribus honorarunt, ita quod per deuotionem et liberalitatem ipsorum magnifica beneficia nouimus Ecclesie prouenisse. Unde non est aliquo modo credendum quod, sicut pestilentes aliqui mentiuntur uolentes inter Ecclesiam et imperium immortalem discordie materiam suscitare, ad depressionem intendamus imperii: per quod, si fuerit bene ordinatum, Ecclesiam non solum defendi credimus, sed etiam exaltari. Nouimus etenim, et uos nostis, quod eius prouisio  principaliter et finaliter nos contingit: principaliter quidem, quia per Ecclesiam de Grecia pro ipsius specialiter fuit defensione translatum; finaliter autem, quoniam etsi alibi coronam regni accipiat, a nobis tamen imperator imperii recipit diadema in plenitudinem potestatis. Attendentes autem olim quantum dispendium ex defensoris defectu pateretur Ecclesia, quantumque detrimentum ex imperatoris carentia sentiret religio Christiana, licet exspectauerimus exspectantes si forte uos ipsi saniori usi consilio tantis malis finem imponere curaretis, uel ad diuinum et nostrum saltem recurreretis auxilium, ut per Deum et nos, uestro studio mediante, tanta dissensio sopiretur, quia uos super hoc negligentes inuenimus et remissos, ut nostrum exsequeremur  officium, uos per litteras nostras paterna curauimus sollicitudine commonere ut timorem Domini habentes pre oculis, et imperii zelantes honorem, ne uel annullaretur dignitas uel libertas deperiret ipsius, ad prouisionem ipsius melius intendere curaretis, alioquin, quia mora trahebat periculum ad se graue, nos quod expedire sciremus utiliter procurantes, curaremus ei apostolicum impertiri fauorem quem crederemus maioribus studiis et meritis adiuuari.

Cum autem nobis ad litteras istas, quas ad multos uestrum nouimus peruenisse, nec uerbo fuisset nec facto responsum, exspectauimus iterum donec audiuimus quod per studium et sollicitudinem bone memorie Conradi archiepiscopi Maguntini a nostra  presentia redeuntis fuerit procuratum ut quidam uestrum ad commune colloquium conuenirent de prouisione imperii tractaturi. Unde, ne uideremur ab incepto desistere, litteras nostras ad uos per proprium nuntium duximus destinandas, consilium nostrum uobis exponentes fideliter, et super iis que necessaria uidebantur diligentius instruentes. Ceterum cum nec per exspectationem diutinam, nec exhortationem honestam, nec instructionem plenariam fuerit discordie prioris incommodum sequentis concordie commoditate purgatum, ne quid ex contingentibus omittere uideremur, uenerabilem fratrem nostrum Prenestinum episcopum, apostolice sedis legatum, uirum religione  conspicuum, preditum honestate, magnum Ecclesie Dei membrum, quem inter ceteros fratres nostros specialis dilectionis brachiis amplexamur, et cum eo dilectum filium magistrum Philippum notarium nostrum, uirum prouidum et discretum, nobis et fratribus nostris merito sue probitatis charum admodum et acceptum, ad partes uestras duximus destinandos, qui cum uenerabili fratre nostro Octauiano Ostiensi episcopo, apostolice sedis legato, primum locum post nos in Ecclesia Romana tenente, si tamen ipse a negotiis illis quibus tenebatur in regno Francorum se posset utiliter expedire, ad uos simul accederent, et ex parte nostra monerent salubriter et inducerent diligenter ut per uos ipsos cum eorum, si necesse foret, consilio et  presidio ad concordiam intendere curaretis, uel si forte per uos desiderata non posset concordia prouenire, nostro uos committeretis arbitrio uel consilio, salua in omnibus tam libertate uestra quam imperii dignitate, cum neminem magis quam Romanum pontificem mediatorem in hoc uos habere deceret, qui uoluntatibus et rationibus intellectis prouideret quod esset iustum et utile, uosque per auctoritatem celitus sibi datam super iuramentis exhibitis quoad famam et conscientiam liberaret, et ad quem negotium imperii ex causis superius assignatis non est dubium pertinere. Ceterum quoniam hactenus nec exspectationis nostre modestia,  nec exhortationis studium, nec consilii maturitas, nec instructionis discretio uos commouit, nec legatorum nostrorum usque adeo sollicitudo profecit ut uel per uos ipsos sepulta discordia, sicut uos sepe monuimus, concorditer ad prouisionem intenderetis imperii, uel consilio aut arbitrio nostro committere uos uelletis, cum dispendium Ecclesie, que diutius nec uult nec debet idoneo defensore carere, sustinere nolimus ulterius uel dissimulare iacturam populi Christiani, cum alteri de uestris electis fauorem impendere non possimus propter excommunicationem publicam, periurium manifestum, et uulgatam persecutionem quam progenitores eius et ipse in apostolicam sedem et Ecclesias exercere nullatenus dubitarunt, propter insolentiam etiam quam  exercuerunt in principes et alios sibi subiectos, et ne libertas principum in imperatoris electione uilescat si non per electionem, sed successionem transferri a patribus in filios et in fratres a fratribus imperium uideatur, consentire in alterum nos oportet.

 Fuit enim nobilis uir Philippus dux Sueuie a bone memorie Celestino papa predecessore nostro propter inuasionem et deuastationem patrimonii beati Petri commonitione secundo premissa publice ac solemniter excommunicationis sententia innodatus, cum in Tuscia moraretur: quod ipse postmodum recognouit, dum per nuntium suum ab ipso predecessore nostro absolutionis beneficium postulauit, et postmodum a tunc Sutrino episcopo   , quem cum abbate Sancti Anastasii pro liberatione uenerabilis fratris nostri Salernitani archiepiscopi miseramus, contra formam mandati nostri de facto solummodo, quia de iure non potuit, post suam electionem apud Warmatiam occulte se fecit absolui. Unde patet quod fuerit excommunicatus electus, et uidetur non immerito quod adhuc sit ex eadem causa excommunicationis sententia innodatus, cum predictus episcopus eum auctoritate sua non posset absoluere, auctoritate uero nostre delegationis nec plus nec aliter liceret hoc ipsi quam quod ei fuerat ab apostolica sede concessum. Ex eo etiam excommunicationis sententie subiacere creditur manifeste quod cum perfidus Marcualdus,  Dei et Ecclesie inimicus, cum uniuersis fautoribus tam Teutonicis quam Latinis excommunicationis uulgate uinculis sue iniquitatis meritis sit astrictus, sicut iam uobis per litteras nostras directas per P. iudicem Placentinum ipsius Philippi nuntium intimasse meminimus, quas ad ipsius Philippi audientiam credimus peruenisse, ipse nichilominus, quamuis id non tantum ex relatione ipsius iudicis, sed etiam per publicam famam ad notitiam eius deuenerit, eidem excommunicato non solum communicat, sed eum in malitia sua fouet, et per nuntios et litteras suas exacuit furorem ipsius ut carissimum in Christo filium nostrum Fridericum Sicilie regem  illustrem nepotem suum, quem iam hereditate paterna priuauit, adhuc priuet possessione materna. Idem etiam contra proprium iuramentum, super quo nec consilium a sede apostolica requisiuit, ambitionis uitio regnum sibi usurpare presumpsit, non alium causa necessitatis in regem eligere. Quod utcunque tolerabilius uideretur, cum super illo iuramento sedes apostolica prius consuli debuisset, sicut et eam quidam consuluere prudenter, apud quam ex institutione diuina plenitudo residet potestatis.

Nec ualet ad plenam excusationem ipsius, si iuramentum illud dicatur illicitum, cum nichilominus super eo nos prius consulere debuisset quam contra ipsum propria temeritate uenire; illo presertim  exemplo, quod cum Gabaonite a filiis Isrel per fraudem subripuerint iuramentum, ipsi tamen, cognita fraude, noluerunt contra illud sua temeritate uenire. Quod autem de genere persecutorum existat, uos non credimus dubitare, cum Henricus, qui primus imperium de genere hoc accepit, bone memorie Paschalem papam predecessorem nostrum cum episcopis, cardinalibus et multis nobilibus Romanorum presumpserit captiuare. Fredericus autem pater ipsius Philippi contra felicis recordationis Alexandrum predecessorem nostrum longo tempore schisma fouit  . Henricus frater ipsius Philippi qualiter se habuerit circa interfectores sancte memorie  Alberti Leodiensis episcopi, quem ipse prius cegerat exsulare, ac Conradus, qui predictum Ostiensem episcopum ceperat, satis nostis: qui etiam qualiter uenerabilem fratrem nostrum Auximanum episcopum alapis cedi fecerit, et pilos de barba eius auelli et tractari eum in pluribus inhoneste, qualiter quoque quosdam familiares Ecclesie Romane naso fecerit mutilari, qualiter predictum Salernitanum archiepiscopum captiuarit, et quosdam uiros ecclesiasticos flammis torreri fecerit, quosdam uero uiuos in mare submergi, ad uestram credimus audientiam peruenisse. He sunt pauce de multis iniuriis personales quas apostolice sedi circa uiros ecclesiasticos irrogarunt. Reales autem iniurias subticemus, quas ei circa possessiones ecclesiasticas intulerunt, ne  cui posset peruerse intelligenti uideri quod pro iure ac honore imperii defendendo iniurias huiusmodi perpetrarint, cum nos ius et honorem imperii conseruare uelimus per omnia illibatum. Quod idem Philippus Ecclesie persecutor exstiterit et existat, ex iis que premisimus satis patet. Quod pater et frater eius uobis imposuerint graue iugum, uos ipsi perhibete testimonium ueritati. Nam ut cetera taceamus, hoc solum quod uobis in substitutione imperatoris eligendi uoluerint adimere facultatem, libertati et honori uestro non modicum derogarunt. Unde si, sicut olim patri filius, sic nunc immediate succederet frater fratri, uideretur imperium non ex electione conferri, sed ex successione deberi.

 Nos igitur, quoniam duobus ad habendum simul imperium fauere nec possumus nec debemus, nec credimus persone in imperio, sed imperio in persona potius prouidendum, quia etiam ad hoc dignior reputatur qui magis idoneus reperitur, ex causis predictis, non amaritudinis sed rectitudinis zelo, sicut is nouit qui renum est scrutator et cordium, personam Philippi, tanquam indignam quoad imperium presertim hoc tempore obtinendum, penitus reprobamus, et iuramenta que ratione regni sunt ei prestita decernimus non seruanda, non tam propter paternos uel fraternos excessus quam propriam eius culpam. Quamuis non ignoremus dictum a Domino: Ego sum Deus zelotes, uindicans peccata patrum in filios usque in tertiam et quartam progeniem in iis qui  oderunt me , id est in iis qui contra me paternum odium imitantur. Cum autem carissimus in Christo filius noster Otto uir sit industrius, prouidus et discretus, fortis et constans, et per se deuotus existat Ecclesie, ac descendat ex utraque parte de genere deuotorum, cum etiam electus in regem, ubi debuit et a quo debuit fuerit coronatus, et ipse sue strenuitatis et probitatis meritis ad regendum et exaltandum imperium idoneus esse nullatenus dubitetur, nos auctoritate beati Petri et nostra eum in regem recepimus, et regalem ei precepimus honorificentiam exhiberi, ipsumque ad coronam imperii, sicut decet, uocare curabimus et eam ipsi solemniter et honorifice ministerio nostro, Domino concedente, conferre. Monemus igitur  uniuersitatem uestram et exhortamur in Domino et in remissionem uobis iniungimus peccatorum quatenus ei de cetero sicut regi uestro in Romanorum imperatorem electo reuerenter et humiliter deferatis, regalem ei honorificentiam et obedientiam impendentes. Si enim salubribus monitis et consiliis nostris, que de corde puro et conscientia bona et fide non ficta procedunt, prudenter ac reuerenter curaueritis acquiescere, nos cum eodem et pro eodem rege ad honorem et exaltationem imperii efficaciter intendemus, cum et ipse nobiscum pariter et pro nobis ad honorem et exaltationem Ecclesie intendere debeat, ut speramus; ita quod, eo faciente, qui est Rex regum et Dominus dominantium, sacerdos  in eternum secundum ordinem Melchisedech, regnum et sacerdotium diebus nostris mutuis subsidiis optatum recipient incrementum. Super primis etiam iuramentis illud auctoritate apostolica statuemus quod ad purgandam et famam et conscientiam redundabit. Eis autem qui super hoc monitis, consiliis, et mandatis nostris humiliter acquieuerint, super honoribus, dignitatibus et possessionibus suis apud predictum regem et suos curabimus utiliter prouidere. Quod si etiam idem nobilis uir Philippus de plano acquiescere uellet, et Deo et Ecclesie satisfacere competenter, paterna eum curaremus sollicitudine confouere et ad honorem et profectum eius intendere diligenter.

 Datum, ut supra.

Scriptum est in eumdem modum eisdem, usque ne quid ex contingentibus omittere uideamur, cum dispendium Ecclesie, que diutius nec ualet, etc., usque in finem.

Scriptum est in eumdem fere modum ministerialibus.



XXXIu. ELECTO ET CAPITULO HILDESEMENSI.

Quantum gratie et fauoris uobis exhibuerit apostolica sedes non oportet nos litteris explicare, cum res ipsa testimonium perhibeat ueritati. Unde tanto uos credimus faciliores et deuotiores ad implendum nostrum beneplacitum inuenire quanto magis beneuolentiam nostram experti, de ipsa sumpsistis expressius argumentum. Cum ergo Ecclesie Romane  dispendium, que diutius nec uult nec potest idoneo defensore carere, sustinere nolimus ulterius uel dissimulare iacturam tam imperii quam populi Christiani, cum etiam eorum utrique qui in Teutonia electi dicuntur fauere ad obtinendum imperium non possimus, nec credamus tam persone in imperio quam imperio in persona idonea prouidendum, sitque reputandus ad hoc dignior qui magis idoneus reperitur, personam nobilis uiri Philippi ducis Sueuie propter impedimenta patentia quoad imperium obtinendum, presertim hoc tempore, penitus reprobamus, et iuramenta que ipsi ratione regni sunt prestita decernimus non seruanda, et carissimum filium nostrum Ottonem, quem esse nouimus uirum industrium et prudentem, fortem et strenuum, in regem  recipimus, et regalem ei precipimus ab omnibus honorificentiam exhiberi. Monemus igitur discretionem uestram et exhortamur in Domino, et per apostolica uobis scripta precipiendo mandamus quatenus ipsi firmiter adherentes tanquam regi uestro in Romanorum imperatorem electo et a nobis, dante Domino, coronando, honorem et reuerentiam impendatis et fideliter assistatis eidem, ac quoscunque poteritis ad fauorem et fidelitatem ipsius uerbo et opere prudenter et efficaciter inducatis. Cum enim gratum nobis fuerit et acceptum quidquid auxilii et fauoris ei hactenus est impensum, de cetero graue nobis existeret et molestum si quis seipsi duceret opponendum aut ei fideliter non adesset.

 Datum, ut supra.

In eumdem fere modum scriptum est Saltzburgensi archiepiscopo.



XXXu. NOBILI uIRO ALBERTO COMITI DE THAISBURG.

Si nec simplex promissio quam uiri nobiles et prudentes fecerint in re tam licita quam honesta reuocari debeat, sed firmiter potius obseruari, ea multo magis est tenenda que sub obtestatione diuini nominis, Euangeliis coram positis, exhibetur, cum nemo in uanum debeat assumere nomen Dei. Gaudemus ergo quod carissimo in Christo filio nostro illustri regi Ottoni in Romanorum imperatorem  electo iuramentum fidelitatis, sicut accepimus, prestitisti, et ei disposuisti fideliter et firmiter adherere. Sane cum Ecclesie Romane dispendium, que diutius, etc., in eumdem fere modum ut supra, usque exhiberi. Monemus igitur nobilitatem tuam et exhortamur attentius, et per apostolica tibi scripta precipiendo mandamus quatenus in eiusdem regis fidelitate fideliter et deuote persistas, et ipsi de cetero regalem honorificentiam studeas exhibere, ad honorem et exaltationem ipsius per te ac tuos prudenter et potenter intendens, nonobstante iuramento si quod duci predicto ratione regni forsitan prestitisti, cum nos illud, eo reprobato, decreuerimus non seruandum.

Datum, ut supra.

 In eumdem modum R. comiti de Thauesburc. In eumdem modum nobili uiro Langrauio.



XXXuI. NOBILI uIRO COMITI DE uIANNA.

Exspectantes exspectauimus olim ut principes uel per seipsos imperio utiliter prouiderent, uel super eo saltem diuinum et nostrum auxilium implorarent. Ne autem exspectando diutius dissimulare discordiam et dissimulando fouere forsitan uideremur, eos ad concordiam per litteras nostras curauimus exhortari; ac postmodum, cum audissemus quod quidam eorum disposuerant ad commune colloquium conuenire, consilium nostrum eis per proprium nuntium et litteras nostras fideliter duximus exponendum;  tandem quoque legatos nostros in Teutoniam destinantes, ipsos super utili prouisione imperii mandauimus diligenter et efficaciter commoneri. Cum ergo Ecclesie Romane dispendium, etc., in eumdem modum ut in illa que sic incipit  : Quantum gratie, usque exhiberi. Monemus ergo nobilitatem tuam et exhortamur in Domino et per apostolica tibi scripta precipiendo mandamus quatenus ob reuerentiam apostolice sedis et nostram ipsi de cetero fideliter et constanter adherens et tanquam regi in Romanorum imperatorem electo et a nobis opportuno tempore, dante Domino, coronando reuerentiam et honorem impendas, et nonobstante iuramento, etc., in eumdem modum ut in  prima  precedenti, usque non seruandum, per te ac tuos potenter et efficaciter intendas ad exaltationem ipsius, ut et nos pro tue nobilitatis honore apud eum intendere merito debeamus.

Datum, ut supra.

In eumdem modum scriptum est comiti Hirsuto. In eumdem modum comiti de Zuanburc. In eumdem modum comiti de Salzburg. In eumdem modum comiti de Neoiur. In eumdem modum comitibus de Spanahim. In eumdem modum Treuirensi archiepiscopo et suffraganeis eius. In eumdem modum Salzburgensi archiepiscopo et suffraganeis eius. In eumdem modum capitulo et suffraganeis Ecclesie Maguntine.  In eumdem modum Magdeburgensi archiepiscopo et suffraganeis eius. In eumdem modum nobili uiro duci Bernardo. In eumdem modum Adulfo comiti de Louenburcb. In eumdem modum duci Bauarie.



XXXuII. NOBILI uIRO GUARNERO DE BOLLAND.

Gaudemus in Domino et in potentia uirtutis ipsius, que tibi et quibusdam aliis amicis et consanguineis tuis misericorditer inspirauit ut ab eo discederes cui nos coronam imperii, salua conscientia, imponere non possemus, et adhereres illi quem nos intendimus honorare. Sane cum Romane Ecclesie dispendium, etc., ut in precedenti usque in finem.

In eumdem modum Guttifredo de Appelstaim.



XXXuIII. MAGDEBURGENSI ARCHIEPISCOPO.


Licet carissimum in Christo filium nostrum illustrem regem Ottonem in Romanorum imperatorem electum sincera diligamus in Domino caritate, et ad honorem intendamus ipsius, Magdeburgensis tamen Ecclesie incrementum nichilominus affectamus, et indemnitati eius paterna uolumus sollicitudine prouidere. Ne igitur promotio eius eidem Ecclesie sit damnosa, et tu metu damni a deuotione ipsius et obsequio retraharis, nos pro eo et fratribus eius de ipsorum uoluntate promittimus quod super possessionibus et honoribus eius in ipsius preiudicium nichil temere attentabunt. Quod si forsan contrarium presumerent, nos contra eos apostolici fauore subsidii Magdeburgensem Ecclesiam  iuuaremus. Monemus igitur fraternitatem tuam et exhortamur attentius et per apostolica tibi scripta precipiendo mandamus quatenus cum nos eidem Ecclesie taliter prouidere uelimus ut de cetero nobis humiliter deferas, et deuote eidem regi fideliter et constanter adhereas, regalem ei honorificentiam et deuotionem impendens. Alioquin ex quo nos eum in regem recipimus, sicut per alias tibi litteras plenius intimamus, non possemus ei contra illos qui seipsi opponerent fauorem apostolicum denegare, imo cogeremur in eos rigorem ecclesiasticum exercere.

Datum, etc.

In eumdem fere modum suffraganeis eius. In eumdem fere modum nobili uiro duci Bernardo. In eumdem  modum Adulfo comiti de Louenbure. In eumdem modum duci Bauarie.



XXXIX. COLONIENSI ARCHIEPISCOPO.

Gaudere debes in Domino et nobis et Ecclesie Romane in actionibus assurgere gratiarum quod tuum et Coloniensis Ecclesie iudicium commendantes, reprobare quod reprobastis et quod approbastis curauimus approbare. Ecce etenim cum duobus fauere ad obtinendum imperium non possimus, et cum non tam persone in imperio quam imperio in persona deceat prouideri, sitque reputandus ad hoc dignior qui magis idoneus reperitur, persona nobilis uiri Philippi ducis Sueuie propter impedimenta patentia reprobata, carissimum in Christo filium  nostrum Ottonem in regem recipimus, et regalem ei precipimus ab omnibus obedientiam exhiberi. Monemus igitur fraternitatem tuam et exhortamur in Domino et per apostolica tibi scripta precipiendo mandamus quatenus sicut hactenus, imo fortius quam hactenus in eius de cetero dilectione ac deuotione persistas, et ad honorem et profectum ipsius per te ac tuos efficaciter et potenter intendas, et quoscunque potes ad fauorem eius et fidelitatem inducas. Cum enim gratum nobis fuerit et acceptum si quid auxilii ac fauoris ei hactenus est impensum, de cetero graue nobis existeret et molestum si quis seipsi duceret opponendum, cum imperii Romani nolimus ulterius sustinere iacturam, cuius ei disposuimus conferre coronam.

 Datum.

In eumdem fere modum suffraganeis Coloniensis Ecclesie.



XL. NOBILI uIRO DUCI BRABANTIAE.

Gaudere debes in Domino, etc., usque gratiarum, quod tuam et aliorum principum carissimo in Christo filio nostro illustri regi Ottoni in Romanorum imperatorem electo fauentium discretionem et industriam commendantes, reprobare quod reprobatis, etc., usque in finem.

In eumdem modum comiti Flandrie, duci de Limburg, comiti Hollandie, comiti de Sen et fratri eius, comiti de Aare, comiti de Hostade, comiti de  Bergh, comiti de Arnebergh, comiti de Arnesbergh, comiti de Thereneburgh, comiti de Uuolpia, comiti de Euerstan, ita quod unicuique seorsim. In eumdem modum comitibus in Saxonia constitutis. In eumdem modum comitibus in Bruneswich.



XLI. HENRICO COMITI PALATINO RHENI.

Gaudere debes in Domino et in actionibus nobis assurgere gratiarum quod is cuius imperii non est finis, per nos, licet indignos uicarios suos, genus tuum exaltare disposuit, et de fructu uentris illustris memorie Henrici ducis Saxonie patris tui super sedem imperii stabilire. Quantum autem id ad gloriam tui nominis spectet et honoris tui pertineat incrementum satis intelligit tua nobilitas  per seipsam, cum excepto nomine imperatorie dignitatis, cetera tibi et carissimo in Christo filio nostro illustri regi Ottoni, in Romanorum imperatorem electo, quem nos in regem recepimus, et regalem ei precipimus honorificentiam exhiberi, communia sint futura. Cum igitur negotium eius proprie proprium debeas reputare, nobilitatem tuam monemus et exhortamur in Domino et per apostolica tibi scripta mandamus quatenus ad honorem et exaltationem eius, imo tuam in eo, uiriliter et potenter intendas et ita promotionem eius studeas procurare quod idem rex expertus in te fraterne deuotionis affectum, fratrem se tibi debeat in omnibus in quibus cum eo Dominus misericordiam fecit exhibere. Sane cum hactenus, dum adhuc negotii eius esset  finis incertus, uiriliter pro eo steteris et cum eo, tanto de cetero ei fortius assistere ac fauere teneris quanto de incremento eius certior es effectus. Sic igitur nos in eo et ipsum in nobis studeas deuote ac efficaciter honorare sicut a nobis et ipso in tuis desideras desiderabilibus exaudiri.

Datum.



XLII. PATRIARCHAE AQUILEGENSI.

Gratum gerimus et acceptum quod, sicut dilectus filius noster Gregorius tituli Sancti uitalis presbyter cardinalis nobis exposuit, super facto imperii noluisti hactenus in partem alteram declinare, sed super eo disposuisti potius acquiescere consiliis nostris et monitis obedire, quod et tu prius nobis  per tuas litteras intimaras. Super quo fraternitatem tuam dignis in Domino laudibus commendamus et prosequimur actionibus gratiarum, cum id certum nobis sic tue deuotionis indicium et sinceritatis euidens argumentum. Sane cum Ecclesie Romane dispendium, etc.



XLIII. DUCI ZARINGIAE.

Meminimus nos olim tue nobilitatis litteras recepisse, quibus nos monebas humiliter et efficaciter inducebas ne nobili uiro Philippo duci Sueuie super facto imperii prestaremus assensum, cum genus ipsius tam Ecclesiam quam principes multipliciter fuerit persecutum. Nos autem ex iis intelleximus mentem tuam, uidelicet quod etsi ei fauere forsitan,  tum propter eius potentiam, tum propter uicinitatem et alias circumstantias, uidereris, ipsi tamen animo non fauebas. Cum ergo nos, quia duobus ad imperium obtinendum fauere non possumus, nec est tam persone in imperio quam imperio in persona prouidendum, quia etiam ad hoc dignior reputatur qui magis idoneus reperitur, personam predicti ducis quoad imperium, presertim hoc tempore, obtinendum penitus propter impedimenta patentia que per litteras generales exprimimus reprobamus, sicut tu per tuas nos litteras monuisti, sic nobilitatem tuam rogamus, monemus, et exhortamur, et per apostolica scripta mandamus quatenus nonobstante iuramento, si quod eidem duci ratione  regni forsitan prestitisti, cum nos illud, eo reprobato, decreuerimus non seruandum, de cetero carissimo in Christo filio nostro illustri regi Ottoni in Romanorum imperatorem electo et a nobis opportuno tempore, dante Domino, coronando fideliter et constanter adhereas, et partem eius uiriliter et potenter studeas confouere; ita quod deuotionem tuam possimus in Domino commendare, et ad honorem et profectum tuum et tuorum apud ipsum intendere merito debeamus. Sane si aliter, quod non credimus, ageres, uidereris scripsisse nobis aliud quam sentires, et sic illudere uoluisse: propter quod contemptum nostrum non possemus sub dissimulatione transire.

Datum.



XLIu. DUCI BOHEMIAE.


Etsi commendabilis in eo uidearis quod ad honoris et dignitatis tue profectum et augmentum intendis, reprehensibilis tamen appares ex eo quod ab eo imponi tibi petisti regium diadema qui nondum legitime dignitatem regiam est adeptus  . Qualiter enim posset nobilis uir Philippus dux Sueuie conferre alii quod nondum ipse accepit, cum non colligantur de spinis uue nec de tribulis ficus, nec sit facile sugere mel de petra uel oleum de saxo durissimo, tua nobilitas satis intelligit per seipsam. Licet autem quia duobus, etc., in eumdem modum ut in precedenti usque reprobemus; uolentes tamen honori tuo sollicitudine paterna consulere, nobilitatem  tuam monemus et exhortamur attentius et per apostolica tibi scripta mandamus ut carissimo in Christo filio nostro illustri regi Ottoni in Romanorum imperatorem electo et a nobis opportuno tempore, dante Domino, coronando fideliter et constanter adhereas, et ab ipso imponi tibi postules regium diadema. Cum autem apostolica sedes post fundamentum illud de quo inquit Apostolus: Fundamentum positum est preter quod aliud poni non potest, quod est Christus iehsu , fundamentum totius Christianitatis existat, iuxta illud Euangelii: Tu es Petrus, et super hanc petram edificabo Ecclesiam meam , nos, qui, licet insufficientibus meritis, ad eius sumus regimen euocati, procurabimus ex collata nobis plenitudine potestatis  ut quod factum fuit etiam posterorum tuorum temporibus obtineat firmitatem; eumdemque regem per uenerabilem fratrem nostrum episcopum Prenestinum, apostolice sedis legatum, uirum scientia preditum, conspicuum honestate, religione laudandum, quem inter ceteros fratres nostros specialis dilectionis brachiis amplexamur, et dilectum filium magistrum Philippum notarium nostrum, uirum prouidum et discretum, nobis et fratribus nostris acceptum, duximus commonendum ut se tibi facilem et beneuolum studeat exhibere: quod ex quanta benignitate procedat, industrie tue relinquimus discernendum.

Datum, ut supra.



XLu. ARGENTINENSI EPISCOPO.


Certo iampridem experimento didicimus quod etsi nobili uiro Philippo duci Sueuie quadam quasi necessitate coactus fauere forsan uidearis, carissimo tamen in Christo filio nostro illustri regi Ottoni in Romanorum imperatorem electo, et a nobis opportuno tempore, dante Domino, coronando interius mente faues, utpote cui te adhesisse ab initio et fidelitatis iuramentum intelleximus prestitisse. Quia uero necessitate cessante cessare debet pariter quod urgebat, fraternitatem tuam per apostolica scripta et exhortamur attentius et per scripta nostra precipiendo mandamus quatenus cum nos, quia duobus,  etc, sicut supra, usque reprobemus, et predictum Ottonem recipiamus in regem, nonobstante iuramento, etc., usque non seruandum, eidem regi publice non differas adherere ac fouere potenter et uiriliter partem eius. Alioquin, cum ei, sicut prediximus, fidelitatis prestiteris iuramentum, si, quod non credimus, imo de quo nec etiam dubitamus, de cetero proprii fieres iuramenti transgressor, in te procedere durius cogeremur.

Datum, ut supra.

In eumdem modum scriptum est Basiliensi episcopo, et nobili uiro Alberto comiti de Thaisburc, et nobili uiro R. comiti de Thauesburch, uerbis competenter mutatis, ita quod unicuique seorsim.



XLuI. ARCHIEPISCOPIS, EPISCOPIS, PRIORIBUS, ABBATIBUS ET ALIIS ECCLESIARUM PRAELATIS.


Aduersarius noster diabolus, qui tanquam leo rugiens circuit querens quem deuoret, animarum profectibus inuidens et saluti, ne unde ipse per uitium superbie cecidit, homo per humilitatis meritum et opera pietatis ascendat, que Dominus ad saluationem nostram potenter et mirabiliter operatur, quantum in eo est, dolose ac callide in materiam perditionis assumit, dum in agro Dominico zizania seminat, ne messis in manipulos tandem collecta recondatur in horrea, sed in fasciculos alligata cremetur. Habet enim mille nocendi modos, utpote qui mala suggerit, bona turbat, osculum simplicem  scandalizare nititur, et ueritatis et sinceritatis azyma fermento malitie ac nequitie fermentare. Ecce siquidem cum Dominus noster terram natiuitatis sue tradi permiserit in manibus Paganorum, ut fidei Christiane cultores peccatum suum saltem in pena cognoscerent, et inter flagella tandem a suis iniquitatibus peniterent, haberentque materiam non solum preterita expiandi delicta, sed causam etiam commutandi temporalia in eterna et per martyrii palmam immarcescibilem promerendi coronam, inimicus homo ad solite malignitatis uersutiam se conuertens, inter catholicos principes et populos Christianos discordie materiam adinuenit, fraternas acies contra se inuicem et bella commouens intestina; ut dum frater in fratrem, proximus  in amicum, et Christianus in Christianum leues niteretur iniurias uindicare, obliuisceretur iniurie Iesu Christi, et sanguis Domino consecrandus, quo debuerant celestia comparari, funderetur quasi demonibus, et temporalibus perditis gehenne supplicium emeretur. Nos autem, quibus secundum Apostolum non est colluctatio aduersus carnem et sanguinem, sed aduersus principes et potestates, aduersus mundi rectores tenebrarum harum, et quibus est fidelium Christi sollicitudo commissa, fraudibus uersuti hostis, quantum concesserit Dominus, obuiare uolentes, sicut olim pro uariis non tam Ecclesie quam totius populi Christiani necessitatibus  fratres nostros ad uarias et diuersas direximus regiones, ut de agro Domini zizania que homo superseminauerat inimicus auellerent, ne triticum, si cresceret, suffocarent; sic nunc uenerabilem fratrem nostrum Prenestinum episcopum, apostolice sedis legatum, etc., in eumdem modum ut in tertia  precedenti usque acceptum, principalius et specialius pro facto imperii, ex cuius diuisione multa incommoda fere toti Christianitati prouenisse noscuntur, de fratrum nostrorum consilio destinauimus, iniuncto eidem episcopo plene legationis officio, ut euellat que euellenda cognouerit, et plantet que ipsius uiderit sollicitudo plantanda. Monemus igitur uniuersitatem uestram et exhortamur attentius et per apostolica scripta precipiendo mandamus quatenus  eum cum eodem notario sicut legatum apostolice sedis, imo nos in eo recipientes humiliter et deuote ac honorifice pertractantes, que uel super negotio pro quo specialiter mittitur uel aliis inter uos statuenda duxerit uel etiam corrigenda, inuiolabiliter obseruetis. Alioquin sententiam quam propter hoc tulerit in rebelles, ratam haberi uolumus, et faciemus, auctore Domino, inuiolabiliter obseruari.

Datum Laterani, ut supra.



XLuII. ILLUSTRI REGI FRANCORUM.

Cum te, tanquam Christianissimum principem, regem catholicum, et specialem filium, nouerimus nobis et Ecclesie Romane deuotum, utpote quem  deuotionis affectus exhibendus apostolice sedi iure sibi hereditario uendicauit, a progenitoribus tuis inclyte recordationis Francorum regibus, etsi successiue per singulos, in te tamen totus et integer deriuatus, qui huius puritatis succum contrahis a radice, uellemus ut et tibi, sicut sepe iam scripsimus, plene mentis nostre pateret arcanum; ut cum intelligeretur quod filialem reuerentiam exhibes non ingratis, nobis fieres de deuoto deuotior, et pie intentionis propositum de die in diem in corde tuo radicaretur amplius, et in germen uberius prosiliret. Pro certo igitur noueris et habeas pro constanti quod inter ceteros reges et principes Christianos te specialis amoris prerogatiua de corde puro, conscientia bona, et fide non ficta diligimus, et ad honorem, profectum, et  exaltationem tuam ardentius aspiramus. Unde ne uel leuem etiam maculam in gloria tua poneres, si super ordinatione imperii Romani, quod ad nos principaliter et finaliter noscitur pertinere, ne dixerimus nostre dispositioni resisteres, sed nostre non sequereris beneplacitum uoluntatis, et sic cum apostolica sede regnum Francie non sentiret, cui super arduis negotiis semper adhesit, licet multa et magna nobis et nostris fuerint utrinque promissa, nec ad munera tamen flecti potuimus nec ad preces induci ut alterutram partem preter conscientiam tuam uellemus assumere, cum uelimus tecum fauere alteri et cum eodem tecum pariter preualere.  Ut ergo serenitati tue nostre pateat dispositionis arcanum, noueris quod examinantes merita personarum, inuenimus quod alterius promotio,  preter alias rationes sufficientes et ualidas quibus eius debet promotio impediri, et quas uenerabilis frater noster Octauianus Ostiensis episcopus, apostolice sedis legatus, tibi poterit plenius explicare, nec nobis nec tibi nec regno tuo etiam expediret; cum si, quod absit! imperium obtineret, saltem occasione nepotis ad regnum Sicilie ardentius aspiraret, cum ad illud iam manifestis indiciis ardenter aspiret. Quod autem huiusmodi unio uel confusio potius non expediat regno tuo, satis intelligit regia serenitas per seipsam. Promotionem autem alterius ad honorem et commodum  regni tui credimus pertinere, cum inter eum et carissimum in Christo filium nostrum Ludouicum filium tuum affinitatis uinculum sit contractum, et inter te et carissimum in Christo filium nostrum Ioannem, Anglorum regem illustrem, per Dei gratiam plene pacis sit concordia reformata. Preterea nos tam sumus certi de ipso quod pro formanda et seruanda tecum concordia mandatis nostris et consiliis acquiescet; nec nos ut fideiussores, si necesse fuerit, inter te et ipsum constituere recusamus. Cum igitur negotium ipsum dilationem non capiat, cum nobis a plurimis detrahatur credentibus et dicentibus eis quod nos huiusmodi discordiam foueamus, cum iam te duxerimus  requirendum, nec duobus ad habendum simul imperium fauere possimus, nec credamus tam persone in imperio quam imperio in persona, sicut expedit, prouidendum, disposuimus manifeste de cetero reprobare factum alterius propter multas rationabiles causas, et personam reliqui approbare. Monemus igitur serenitatem regiam et exhortamur attentius et consulimus bono zelo quatenus ea que predictus episcopus, apostolice sedis legatus, qui ad honorem tuum et profectum intendit, tibi ex parte nostra proponet, audiat diligenter et exaudiat hilariter regia celsitudo, et monitis et consiliis eius, imo nostris uerius, acquiescat; et ut nobiscum, dante Domino, super instanti negotio ualeas preualere, teneas occultum, sicut de  tua discretione confidimus, quod super his regali magnificentie duximus intimandum.

Datum, ut supra.



XLuIII. OSTIENSI EPISCOPO, APOSTOLICAE SEDIS LEGATO.

Gaudemus in Domino et tue fraternitatis prudentiam commendamus quod ad ea feliciter consummanda que uel tibi sunt a nobis iniuncta, uel que de beneplacito nostro procedere intelligis per reipsum, impendis studium diligens et operam efficacem. Accepimus siquidem ex litteris tuis quod licet carissimum in Christo filium nostrum Philippum Francorum regem illustrem super negotio  imperii primo inueneris nimis grauem, utpote qui per domum Anglicanam sibi multa euenisse grauamina recolebat, sperans tamen, tum eo quod nobis placere desiderat, tum quia tuis libenter consiliis acquiescit, tum etiam quia mediatores inter ipsum et alium bonos habes, quod ad nostrum beneplacitum inclinetur, si indemnitati eius per cautelam nostre prouidentie consulatur. Unde per easdem litteras consulebas quod ipsi et tibi super hoc nostras litteras mitteremus. Quid igitur ipsi scribamus ex transcripto litterarum, quod tibi presentibus mittimus interclusum, tue poterit discretioni patere. Monemus igitur fraternitatem tuam et exhortamur attentius et per apostolica tibi scripta mandamus quatenus apud  regem ipsum interponas efficaciter partes tuas ut super hoc monitis nostris et consiliis acquiescat, cum sufficienter uelimus eius indemnitati cauere, et dispositionem nostram ad honorem, profectum et gloriam eius pertinere credamus. Sane cum dispendium Ecclesie, que nec uult nec debet diutius idoneo defensore carere, sustinere non debeamus ulterius nec negligere incommoda populi Christiani, cum diu exspectauerimus, cum premonuerimus principes, cum eis etiam consilium nostrum per proprium nuntium et litteras duxerimus exponendum, nec profecerimus apud ipsos, de communi consilio fratrum nostrorum statuimus quod per rescriptum litterarum directarum ad principes Alemannie negotium  istud plenarie continentium plene poterit tue discretioni patere, cum illud tibi mittamus presentibus litteris interclusum. Quia uero per tuas nobis litteras intimasti ut si crederemus forsitan expedire, apostolicis tibi litteris mandaremus quod archiepiscopos et episcopos Alemannie ad tuam presentiam conuocares, quatenus si animum regis ad nostrum posses desiderium inclinare, nostrum eis beneplacitum aperires, uolumus et mandamus ut si a negotiis illis que tibi exsequenda commisimus in regno Francorum utiliter te poteris expedire, cum uenerabili fratre nostro Prenestino episcopo, apostolice sedis legato ad partes Germaniarum accedas, cum eo iuxta formam litterarum nostrarum pariter processurus, cum non uideatur alius locus idoneus  in quo principes ad tuam deberes presentiam conuocare. Nolumus tamen ut hac occasione causas legationis iniuncte negligenter omittas; cum etsi magna sint ista, illa tamen non debeant minima reputari. In omnibus autem occulte procedas et caute, sicut de tua fidelitate confidimus et speramus.

Datum.



XLIX. ILLUSTRI REGI ANGLORUM.

Quod promotio karissimi in Christo filii nostri illustris regis Ottonis, nepotis tui, in Romanorum imperatorem electi ad tuum pertineat incrementum, et exaltatio eius tibi proueniat ad honorem, nullus  dubitat sane mentis. Cum enim de domo descenderit Anglicana, et usque adeo te proxima linea consanguinitatis attingat ut etsi alios consanguineos habeas et propinquos, nullum tamen propinquiorem habere noscaris, ad promouendum negotium eius tanto libentius deberes tam res exponere quam personam quanto genus tuum facilius magnificare potes in eo et per eum amplius extendere memoriam tui nominis et tibi perpetue laudis titulos comparare. Nam etsi, quod non credimus, ingratitudinis uitio laboraret, nec uellet tuis meritis respondere, negari tamen non posset quin saltem honorem nominis participaretis ad inuicem, dum et tu dicereris tanti principis patruus, et tantus princeps uocaretur ab omnibus nepos tuus, ut cetera taceamus ex  quibus tam tibi quam regno tuo et robur maximum et augmentum non modicum proueniret. Ne igitur debitum ei negare in derogationem tui nominis uidearis cui teneris gratis etiam beneficia plurima liberaliter elargiri, rogamus serenitatem regiam et exhortamur in Domino quatenus pecuniam quam inclyte recordationis Richardus rex Anglorum, frater tuus, ipsi testamento legauit, pro tot et tantis necessitatibus, que incumbunt eidem, nuntiis eius tam hilariter quam celeriter largiaris.

Datum, ut supra.

Scriptum est Cantuariensi archiepiscopo ut inducat eum ad hoc.



L. REGI FRANCORUM.


Quanto maior utilitas de concordia inter te et carissimum in Christo filium nostrum Ottonem regem, uolente Domino, reformanda creditur prouentura, tanto serenitatem regiam ad ea que pacis sunt libentius inuitamus. Ceterum magnitudinem tuam presentibus litteris uolumus reddere certiorem quod si pacis federa inter uos diuinitus fuerint stabilita, et ipse, quod absit! ab eis presumeret resilire, nos eum ad obseruantiam pacis per censuram ecclesiasticam cogeremus. Quod ne in obliuionem deueniat, sub cautione presentium pollicemur.

Datum Laterani, u Idus Iunii.





LI. LITTERAE EPISCOPI PRAENESTINI DOMINO PAPAE.

 Beatitudinis uestre mandatum deuotione debita prosequentes, cum uenissemus Trecas, periculorum euentus et uiarum dispendia fere ubique passi, uenerabilem fratrem nostrum dominum Ostiensem episcopum et magistrum Aegidium acolythum uestrum ibidem nos contigit inuenisse. Quibus communicatis omnibus que a uobis suscepimus in mandatis, de communi consilio magister Philippus et magister Aegidius cum uestris et nostris litteris precesserunt locuturi cum rege pro facto Ecclesie quod nouistis et principibus ad certum locum et terminum euocandis. Nos uero cum in Gallie partibus exspectandum duceremus, domino Ostiensi similiter ad expediendum sue legationis officium secedente, donec a uobis et ab antedictis sociis nostris responsum  acciperemus, propter sepissimas inculcationes nuntiorum Ecclesie Romane, ne Gallicis nos quoque essemus oneri, coacti sumus uersus Leodium festinare; ubi triduo commorantes, nuntios domini regis Ottonis et predictorum sociorum nostrorum accepimus, nos litteris pariter et precibus urgentissime sollicitantes, ut, quia negotium nullam ulterius capiebat dilationem, et mora irrecuperabiliter apparebat damnosa, cum omni festinatione accelerare deberemus. Ceterum quia dominus Ostiensis huic negotio maxime necessarius erat, directis ad eum tam regis quam nostris et sociorum nostrorum litteris ut ueniret, nos arrepto itinere apud Aquisgranum regi obuiauimus congratulanti nimis de aduentu nostro et cum deuotione plurima se nobis offerenti:  cum quo ingressi Coloniam, principes quosdam ibidem die ipsis prefixa recepimus. Ad quosdam enim mandatum nostrum peruenire non potuit, quidam suscepto etiam mandato penitus accedere nequiuerunt, et quidam uenire noluerunt: et hoc eos noluisse deprehendimus, quia ne nostros reciperent nuntios, ciuitates et domus suas clausisse feruntur, Maguntinus precipue, Spirensis, et Wamaciensis. Quidam preterea nuntii super eodem negotio a quibusdam principibus directi, suspendio perierunt. Hoc etiam sanctitatem uestram latere non uolumus, quod si negotium dilatum fuisset, quorumdam corda principum sic immutata uidebantur quod in odium Romane Ecclesie tertium  procreassent, nec nobis hoc in principio ita patere potuit sicut postea ipsorum intentio est plenius per assiduam familiaritatem comperta. Quare accepto consilio ab his qui honorem Ecclesie ac uestrum diligunt, in conspectu omnium qui conuenerant litteras uestre sanctitatis regi et de ipsius receptione et approbatione cunctis exhibuimus, et eum de cetero auctoritate uestra publice denuntiauimus regem Romanorum et semper Augustum, excommunicatis omnibus qui se ei ducerent opponendos. Quod utique tota que aderat uniuersitas gratanter accepit, et super eo Deo et prouidentie uestre benedictionum et gratiarum uota persoluit. Sane quia factum hoc necesse erat melius solidari, aliud colloquium apud Corbeiam indiximus: quo ad taxatum  terminum accedentes, coram iis qui ibidem conuenerunt eodem modo processimus. Eos uero qui se absque rationabili causa iam tertio citati absentauerant sub pena suspensionis et excommunicationis iterum duximus euocandos: quos, si non uenerint, aut mandato uestro non obediuerint, secundum quod uobis placere nouerimus, auctore Domino, puniemus. Eapropter ad factum hoc laudabiliter consummandum, cuius gloriosus finis etiam gloriam pariet Ecclesie, nomenque uestrum continuabit in euum, supplicamus celsitudini uestre et quantum possumus suademus quatenus ad stabiliendum id quod factum est et feliciter expediendum quod restat, secundum quod prouidentie uestre melius uisum fuerit, et presentium latores,  de quorum discretione confidimus, frater Gub. monachus Cirterciensis, frater F. canonicus Mortariensis, nuntii nostri suggesserint, qui quod in litteris minus est uerbo supplere poterunt, manum consilii et auxilii apponatis, et propositionibus aduerse partis, si accesserit, intendere non dignemini; istud pro certo scientes, quia si soli ecclesiastici principes domino regi Ottoni a principio fideliter adhesissent, uel adhuc eidem uellent uiribus et animis adherere, nulla uel modica esset difficultas in ipsius progressu negotii, finisque desideratus nostris principiis et nostris laboribus arrideret. Hoc preterea certum sit paternitati uestre, dominum regem expositum esse fecisseque omnia que imperastis, et facturum libenter singula que uita sua comite sibi  duxeritis imperanda.





LII. LITTERAE MAGISTRI PHILIPPI NOTARII DOMINO PAPAE.

 Post pronuntiationem excellentissimi domini Ottonis, Dei et uestra gratia illustris Romanorum regis semper Augusti, Colonie in multorum presentia solemniter celebratam, quia et nobis et domino Coloniensi episcopo ac aliis qui de consilio nostro erant uidebantur quasi modicum profecisse, nisi matrimonii negotium, quod inter eumdem regem illustrem et nobilem uirum ducem Brabantie olim initiatum fuerat, per uigilantiam nostram et sollicitudinem compleretur, accessimus et dominus Prenestinus et ego apud Traiectum superius super Mosam, ubi multorum principum, comitum  baronum et nobilium ex remotis partibus multitudine congregata, pronuntiatio illa que Colonie solemniter facta fuerat, ibidem fuit fere solemnius repetita, et dispensatione premissa, per iuramenta nobilium ex utraque parte matrimonii fuit negotium confirmatum  . Ex tunc autem prefatus dux, qui cum domino rege non equis passibus ambulabat, ita per gratiam Dei et merita uestra fuit in dilectione ipsius et beneuolentia solidatus ut et in filium suum regem ipsum assumpserit, et negotium imperii apud quoslibet esse proprium sub uoce preconia protestetur, dicens: Quicunque me diligit et meus esse uoluerit consanguineus et amicus, in huius mihi totis uiribus articulo necessitatis assistat; ita quod ex hoc  de Los et Gelren comites, uiri nobilissimi et potentes, qui nobis se manifestissime opponebant et partem Sueui totis uiribus tuebantur, incontinenti ubi eis innotuit de hoc uerbo, ad mandatum domini regis et beneplacitum sunt reuersi. Fecit etiam prefatus dux edictum generale per totam terram sue iurisdictioni subiectam in quacunque domo duo, tres, quatuor, quinque aut sex homines essent, uno tantum relicto, reliqui secum egrederentur ad pugnam. Omnes etiam amicos suos et consanguineos inuitauit ad bellum, ita quod, sicut publice dicitur, dominus rex tam cum duce quam cum domino Coloniensi et comite Palatino fratre suo, qui  in omnibus potior pars consilii regis et consilii nostri semper existit, et aliis episcopis, comitibus et magnatibus terre in expeditionem producet centum millia armatorum; nec creditur quod eis aliquis resistere ualeat, si duntaxat omnipotens Deus, a quo factum est istud, quod in oculis omnium est mirabile, Aegyptiorum illorum, Sueuorum uidelicet, castra respiciat et ea deiiciat in profundum, et partis dextere iustitiam, causam scilicet sacrosancte Romane Ecclesie, tueatur. Nam de Sueuo, ut uerum fatear, sicut testis est Deus, mentio non habetur, nisi quod aliquando adscitis aliquibus episcopis, quos potest difficulter habere, Wormatiensi uidelicet, Spirensi, et cancellario suo, lantgrauio etiam, et quibusdam comitibus qui cum  eo non ambulant recto corde. Nam dux Bohemie potior pars auxilii sui, et dominus Argentinensis, ac plures de superioribus nobiscum sunt per illius gratiam qui recte cuncta disponit. Conqueritur autem de uobis idem dux Sueuie et de Romana Ecclesia coram ipsis, dicens quod ea sola ratione inuehimini contra ipsum, quia sine licentia uestra uoluerit imperare, eos intelligere faciens quod ex hoc deperit libertas eorum, et nemo preter uoluntatem Romani pontificis poterit imperare. Sed, sicut per illos qui in consilio sunt ipsius frequenter accepimus, in nullo per Dei gratiam nec proficit nec profecit, nec potest exercitum congregare. Ceterum dominus Prenestinus et ego cum magistro Aegidio in itinere sumus Bingam, que ciuitas est prope Maguntiam,  accedendi; ubi credimus Maguntinum, Warmaciensem, multos comites et barones ad mandata sacrosancte Romane Ecclesie et ad uestrum et ad domini regis seruitium facile per amicos nostros inducere; nec laborare desistimus, nec etiam desistemus donec negotium Ecclesie et imperii, Deo propitio, feliciter consummetur. Quidquid autem profecerimus apud istos, processum etiam huius negotii per ordinem cito per alias litteras uobis intimare curabo. uestrum igitur est in Lombardiam honorabiles nuntios et litteras destinare; ut sicut in Alemannia, ita et ibi negotium Ecclesie et imperii procuretur.





LIII. LITTERAE REGIS OTTONIS.


Reuerendissimo in Christo Patri et domino carissimo INNOCENTIO, Dei gratia summo pontifici et uniuersali pape, OTTO, eadem gratia Romanorum rex et semper Augustus, debitam deuotionem et fidelem subiectionem.

Primitias nostre promotionis et beneficia paternitatis uestre mente sollicita recolentes, et attribuentes benignitatis uestre beneficio totum quod dignitati aut uiribus nostris accreuit uel in posterum accrescere poterit, tam deuotas quam uberes sanctitati uestre gratiarum referimus actiones, quia in boni principii proposito perseuerare dignati estis et  illud per uenerabilem patrem nostrum dominum Prenestinum episcopum laudabiliter consummare quod ad Deum tantum et ad prosecutionem mandati uestri, suo respectu habito, ita prudenter et circumspecte in iis que legationis sue ministerio expedienda erant se gessit quod licet factum nostrum nimis implicitum in suo ingressu repererit, Deo et orationum uestrarum cooperante suffragio sic per opera studiorum suorum effecit quod promotionem nostram ex parte maxima solidauit. Et quia Maguntinus et Leodiensis electi, Siffridus uidelicet et Hugo, nobis potissime necessarii uidebantur, tum per se, tum per consanguineos suos, et quia factum nostrum omnino sine ipsorum conniuentia turbationem timebat, apud eumdem Patrem nostrum  dominum Prenestinum effecimus quod Siffrido administrationem Ecclesie Maguntine concessit, et Hugoni spem bonam, de gratia uestra confisus, in sua electione donauit  . Ne igitur quod bene incepit paternitas uestra in nobis aliquo, quod absit! impedimento turbetur, et facta manuum uestrarum detrimentum patiantur, humiliter imploramus ut prefatis electis pro honore uestro et robore uestro, quod idem ipsum est, totum uestrum assensum et fauorem apostolicum impertiri dignemini, sicque de nobis speciali plasmate Romane matris Ecclesie prouidere quod diadematis nostre purpura totus orbis, auxiliante Deo, per uestre miserationis gratiam se gaudeat insignitum. Nec miretur sanctitas  uestra si totam seriem facti presenti pagine non inseruimus. In proximo enim, concedente Domino, qui uos plene super omnibus instruent, solemnes nuntios ad pedes uestros duximus destinandos.





LIu. LITTERAE EIUSDEM AD DOMINUM PAPAM.

Sanctitati uestre presentium insinuatione innotescat quod dilectus et fidelis noster Cameracensis electus de mandato uestro ad nostram accessit presentiam, et de manu nostra regalia sua solemniter recepit. Quoniam autem et in aliis ipsum Romane Ecclesie fidelem esse cognouimus et deuotum, paternitati uestre pro ipso preces affectuosas porrigimus quatenus eum in iustis petitionibus suis exaudire et negotia ipsius et Ecclesie sue benigne dignemini  promouere. Ipsius etenim negotia tanquam et nostra propria reputamus, et promotionem eius nobis credimus admodum profuturam.



Lu. COLONIENSI ARCHIEPISCOPO.

Ex uno eodemque negotio te nobis et nos tibi credimus debitores, cum nos tuo deferentes honori plantam irrigauerimus quam plantaras, et tu irrigatam a nobis, sicut plantator diligens, diligenter studueris confouere, dante Domino incrementum. Multum Ecclesie Romane teneris ex eo quod ipsa, quasi iudicium tuum sequens, reprobauit quod reprobaueras, et quod approbaueras approbauit, et  carissimum in Christo filium nostrum illustrem regem Ottonem in Romanorum imperatorem electum, et a te coronatum in regem, in imperatorem proposuit coronare; ut quod per te, faciente Domino, feliciter est inceptum, per ipsam felicius consummetur. Nos ergo tue fraternitati tenemur, que uoluntate nostra plenius intellecta, in suo proposito conualescens, tanto amplius in eiusdem regis dilectionem et deuotionem exarsit quanto factum suum ex fauore nostro intellexit amplius roborari. Cum ergo rex ipse tibi post Deum sui honoris primitias, nobis autem consummationem ascribere debeat et ascribat, ad exaltationem ipsius mutuum nobis auxilium exhibere tenemur, ut status eius prosperitatis de die in diem suscipiat incrementum; ne  si respiceremus retro, quod absit! de leuitate redargui merito deberemus, et illud euangelicum in nostrum sepius opprobrium legeretur: Hic homo cepit edificare, et non potuit consummare . Quod si nobis persistentibus, sicut firmiter persistimus, in incepto, tu ab aratro retraheres manum tuam, quod credere non ualemus, tanto amplius ificurreres apostolice sedis offensam et merereris districtione seueriori feriri quanto turpius nobis uidereris illudere uoluisse, si contra id qualibet occasione uenires ad quod nos sepius tam per litteras tuas quam nuntios induxisti. Credimus enim quod tu ipse in milite tuo proditionis uitium reputares, si is qui te induxisset ad arma, recederet ab  armato, et qui te precessisset in hostem, et tibi procedendi causam et audaciam prestitisset, recederet in congressu, et terga uerteret hoste uiso. Hec autem non scribimus tanquam de te talia suspicemur, sed ut ex uerbis nostris sumas materiam per quam alios, si qui forsan retro abire uoluerint, increpare ualeas uel potius reuocare. Cum ergo in facto ipso usque adeo sit processum quod uenerabilis frater noster episcopus Prenestinus, apostolice sedis legatus, iam approbationem nostram in Teutonia publicauit, fraternitatem tuam monemus et exhortamur attentius et per apostolica tibi scripta mandamus atque precipimus quatenus in bono proposito perseuerans, non deficias, sed proficias potius, et ad honorem et exaltationem eiusdem  regis uiriliter et potenter intendas, ut cum perseueraueris usque in finem, ex opere tuo fructum recipias et ex labore mercedem.

Cum enim propter fauorem persone hactenus impensum eidem, non solum redditus tuos pro eo duxeris expendendos, sed thesaurum etiam Ecclesie Coloniensis pro ipso curaueris obligare, et iam per Dei gratiam, tuo studio faciente, negotium eius ad finem perducatur optatum, totis debes uiribus imminere ut quod restat tam feliciter quam celeriter compleatur; quatenus sicut idem rex hactenus in necessitatibus suis auxilium est tam tuum quam Ecclesie Coloniensis expertus, sic de cetero in utilitatibus  tuis et eiusdem Ecclesie opem salutarem impendat, et tantis obsequiis digna studeat uicissitudine respondere. Tanto amplius feruere debes in dilectione regis eiusdem quanto nosti certius quod si, quod absit! dux Sueuie preualeret, in te ac Coloniensem Ecclesiam et tuos consanguineos et uassallos efferuesceret ira eius, utpote quibus totam turbationem preteritam imputans, suam in uos seuitiam seuiens exerceret. Nec te moueant maledicta quorumdam, qui nos asserunt libertatem electionis adimere principibus uoluisse, cum libertati eorum detulerimus potius in hoc facto, et illesam eam duxerimus conseruandam. Non enim elegimus nos personam, sed electo ab eorum parte maiori, qui uocem habere in imperatoris electione noscuntur,  et ubi debuit et a quo debuit coronato, fauorem prestitimus et prestamus, cum apostolica sedes illum in imperatorem debeat coronare qui rite fuerit coronatus in regem. In eo quoque stamus pro principum libertate quod ei fauorem penitus denegamus qui sibi iure successionis imperium nititur uindicare. uideretur enim imperium non ex principum electione conferri, sed sanguinis successione obtineri, si, prout olim patri filius, sic nunc fratri frater uel natus patri nullo succederet mediante. Frustra ergo bene facta deprauant qui falso nos impugnare confingunt; quoniam defendimus potius libertatem, sicut facti euidentia manifestat. Nec desperent obedientie filii, nec alii qualibet occasione  presumant quod aduersus Ecclesiam quecunque possit maligna potentia preualere, que super firmam petram fundata consistit, eam uidelicet de qua legitur: Petra autem erat Christus . Nam, iuxta uerbum Apostoli, Fundamentum positum est preter quod aliud poni non potest, quod est Christus iehsu . Unde porte inferi non preualebunt aduersus eam, quoniam conteret Dominus omnem multitudinem se aduersus Ecclesiam extollentem, nec seuire permittet uirgam peccatorum super sortem iustorum, sed in baculum arundineum hanc conuertet, ut manum perforet innitentis. Preterea non est Ecclesia in hoc sola. Imo preter principes Alemannie qui regi fauent eidem, pene penitus tota Italia, que non modica imperii pars  existit, nostre prorsus est exposita uoluntati, et alii multi principum nostre super hoc sequuntur propositum uoluntatis. Unde non est aliquatenus dubitandum quin perseueranti constantie finem tribuat exoptatum. uolumus etiam ut quidquid idem legatus super hoc duxerit statuendum recipias humiliter et inuiolabiliter studeas obseruare. Nos etenim sententiam quam rationabiliter tulerit in rebelles ratam habebimus, et faciemus, auctore Domino, inuiolabiliter obseruari.

Datum Anagnie.



LuI. EPISCOPO PRAENESTINO APOSTOLICAE SEDIS LEGATO, MAGISTRO PHILIPPO NOTARIO, ET AEGIDIO ACOLYTHO NOSTRO.


Bonorum omnium largitori, licet exiles, tamen quas possumus gratiarum exsoluimus actiones, quod super negotio imperii affectum uobis tribuit mandatis apostolicis obsequendi, et effectum affectus pro parte tam magna benignus indulsit, et in manibus uestris nostrum dignatus est propositum prosperare. Sollicitudinem quoque ac diligentiam uestram in Domino commendamus quod nec parcendo rebus, nec indulgendo personis, iniuncto uobis negotio promouendo diligenter et prudenter insistitis, iniquorum frustrantes consilium, et machinationes  uacuantes eorum. Gaudemus etiam et uestram prudentiam commendamus ex eo quod, tanquam cum Apostolo et abundare et penuriam pati sciretis  , licet in quibusdam necessitas uos urgeret, esse tamen cuiquam oneri noluistis, ne aliqui propter onus forsitan uos uitarent, quos uobis sufficit ad honorem nostrum et karissimi in Christo filii nostri Ottonis regis illustris in Romanorum imperatorem electi iuxta uotum uestrum et nostrum pariter induxisse. Cum igitur ad publicationem super eodem negotio faciendam solemniter processeritis, districte uobis per apostolica scripta mandamus atque precipimus quatenus efficaciter insistentes incepto, principes qui regi fauent eidem in dilectione ac  deuotione ipsius fortius radicetis, et ad idem alios prudenter et efficaciter inducatis. Ut autem os iniqua loquentium penitus obstruatur, nec preualeant maledicta quorumdam qui nos asserunt libertatem electionis adimere principibus uoluisse, in auribus omnium uerbis et scriptis sepius inculcetis quod libertati eorum in hoc facto detulimus, et illesam eam duximus conseruandam. Non enim nos personam elegimus, sed electo ab eorum parte maiori, etc., ut in proxima precedenti usque finem tribuat exoptatum. Instate igitur, sicut de uestra discretione confidimus; nec deficiatis in aliquo, sed proficiatis potius, sollicite procurantes ut quod, faciente Domino, est feliciter inchoatum, felicius consummetur. uos uero mercedem uestri laboris in  Deo primum et in nobis ponite consequenter, qui meritis uestris, dante Domino, digna poterimus uicissitudine respondere. Ne autem uel retrahere manum ab aratro uel retro respicere uel ad propria negotio imperfecto redire necessitas uos compellat, si necesse fuerit, aliquam moderatam pecuniam pro expensis uestris mutuo recipere procuretis, quam nos congruo tempore persoluamus. In ferendis autem sententiis, presertim excommunicationis et depositionis in magnas personas, cum non deceat nec expediat totam districtionem ecclesiasticam pariter exercere, uos uolumus et mandamus cum multa procedere grauitate; non ut impunitam rebellium  contumaciam dimittatis, sed ut quod ligandum fuerit tanto ligetur fortius quanto neruus ad hoc fuerit fortior exquisitus. Quod autem de uenerabili fratre nostro archiepiscopo Maguntino tu, frater episcope, secundam formam mandati nostri fecisti, gratum et ratum nos noueris habuisse. Ad hoc, quoniam Warmatiensis episcopus, sicut ex litteris tue fraternitatis accepimus, in sua contumacia perseuerat, uolumus et mandamus ut nisi commonitus ad mandatum tuum redierit, canonicis Warmatiensibus ex parte nostra districte precipias ut personam idoneam sibi eligant in pastorem. Dignum est enim ut qui temere in alienam Ecclesiam se intrusit, et adhuc ei non desinit incubare, propria iuxta sanctiones canonicas spolietur. De cetero,  licet pro diuersitate negotiorum uobis diuerso modo scribamus, interdum seueritate, lenitate nonnunquam, et mediocritate frequenter utentes, quia uos in cunctis cautos esse uolumus et discretos, nolumus tamen ut de nostra beneuolentia diffidatis, sed de gratie nostre plenitudine confidentes, ad honorem apostolice sedis et nostrum de bono semper in melius procedere procuretis. Ut autem uos de iis que circa nos geruntur prospere reddamus certiores, pro certo noueritis quod nobilis uir Walterus comes Brenensis cum aliis fidelibus nostris de perfido Diupuldo et Marcualdi fautoribus iam secundo mirabiliter, faciente Domino, triumphauit, primo in Terra Laboris, et in Apulia consequenter   ; et preter strages hominum, hostium spolia, et recuperationes terrarum, multos cepit et magnos tam Teutonicos quam Latinos: ex quibus duos, quos tenet, exprimimus nominatim, Soffridum uidelicet Diupuldi germanum, et Ottonem de Lauiano, qui sancte memorie Albertum Leodiensem episcopum interfecit  ; et cum iam quasi totum regnum citra Pharum nostre pareat uoluntati, comes ipse de mandato nostro contra Marcualdum triumphaturus, auctore Domino, in Siciliam transfretabit. De urbe quoque scire uos uolumus quod eam per Dei gratiam ad beneplacitum nostrum habemus. Unde si prefatus rex et sibi fauentes perseuerare curauerint. speramus in Domino quod non solum superari non poterit, uerum etiam penitus  preualebit. Postremo uestre discretioni mandamus ut sicut de nostra benignitate confiditis, omni gratia et timore postpositis, puram et plenam nobis scribatis, siue communiter siue specialiter scripseritis, ueritatem, locum et tempus quo scribitis uestris litteris subscribentes ut, cum interdum que prius fiunt nobis ultimo porrigantur, ex subscriptione huiusmodi que priores et que posteriores, et ubi date fuerint, agnoscamus.

Datum Anagnie.



LuII. ILLUSTRI REGI OTTONI IN ROMANORUM REGEM ELECTO.

Non multum oportet mentis affectum oris officio explicare cum opera testimonium perhibent ueritati,  et intentionem tanto expressius quanto uerius manifestant. Unde cum quanta sinceritate in facto tuo duxerimus procedendum, quantam sollicitudinem et diligentiam in eo curauerimus adhibere, qualiter serenitati tue non iam occulte sed publice faueamus, quantumque per fauorem nostrum negotium tuum restauratum fuerit et etiam prosperatum, celsitudo regalis, sicut credimus, plenius est experta. In multis enim non exspectauimus preces tuas, sed eas sepius curauimus preuenire, ac ad exaltationem tuam nec pauca nec modica te tractauimus nesciente, de tua sinceritate sperantes quod ad honorem apostolice sedis et nostrum, sicut catholicus princeps, intendes et exaltationem Ecclesie totis uiribus procurabis, utpote per quam  post Deum te intelligis exaltatum. Monemus igitur serenitatem tuam et exhortamur attentius quatenus principaliter et precipue spem tuam ponas in eo qui deponit de sede potentes, et humiles, sicut beata uirgo testatur, exaltat; quoniam humilitatem tuam sua miseratione respiciet, et conteret inimici ceruicem, et mittet auxilium de Sancto, et de Sion tuebitur causam tuam. In nobis quoque, qui uicem eius, licet indigni, exercemus in terris, sine qualibet dubitatione confidas; quoniam ex quo cepimus, usque in finem auxilium tibi prestabimus et fauorem, nec unquam reprobabimus, Domino concedente, quod semel noscimur approbasse. Nec aliquorum suggestio mentem tuam a suo statu deiiciat,  aut animum tuum non solum credere sed etiam suspicari compellat quod in facto suo uelimus ab incepto desistere uel exhibitum tibi hactenus subtrahere uel negare fauorem. Absit enim ut quod inter primitias tue promotionis non fecimus, nunc, cum negotium tuum roboratum est per Dei gratiam et fauorem sedis apostolice, faciamus, et plantam quam irrigare cepimus permittamus urere, cum ei Deus ex magna parte iam dederit incrementum. Sane ab initio nobilis uir dux Sueuie fauorem Ecclesie Romane quesiuit, pro quo institit obtinendo, confidens pro certo quod si habere gratiam sedis apostolice potuisset, non solummodo preualere in eum, sed nec ante faciem eius subsistere potuisses. Quia uero in facto tuo perseuerantia opus habes,  que in cunctis bonis operibus commendatur, oportet ut exhibeas te constantem, ne uel iniqui suggestione uel promissione peruersa te molliant: quorum molimina contra te, si perstiteris fortiter, non poterunt preualere. Principes etiam qui alteri parti fauent sic debes ad tuam deuotionem diligenter inducere ut eos qui tecum fuerant studeas tibi diligentius conseruare. Ceterum licet in te strenuitatis uirtutem plurimum commendemus, quia tamen audacia nonnunquam in principe solet esse damnosa si personam suam exponat improuide periculis et fortune, sicut nuper fuisses expertus nisi tibi manus Domini astitisset, persone tue sollicite studeas precauere, nec usque adeo sis prodigus uite tue ut qui uictoriam  uelis morte mercari; cum noris, ut credimus, quod multi deficientibus uiribus redierunt ad fraudes, et cum per potentiam nequeant, student saltem per nequitiam preualere. Quamuis enim totum negotium tuum simul expedire non possis, non debes tamen usque adeo festinare ut personam tuam fortune committas, sed exspectare potius ut qui cepit in te perficiat opus bonum, et qui honori tuo dedit principium, ipse quoque consummationem apponat. Quid autem pro te diuersis scribamus personis tam ecclesiasticis quam mundanis, per ipsarum litterarum rescripta tue poterit serenitati patere. Monemus uero celsitudinem tuam et propensius exhortamur quatenus senatui populoque Romano, rectoribus Lombardie ac Tuscie, singulis etiam ciuitatibus et  baronibus, imo etiam archiepiscopis et episcopis, de tuo prospero statu frequenter litteras tuas studeas destinare, per quas eis bona promittas, et inimicorum tuorum confusionem exponas.

Datum Anagnie.



LuIII. TREuIRENSI ARCHIEPISCOPO ET SUFFRAGANEIS EIUS, ET UNIuERSO CLERO IN TREuIRENSI PROuINCIA CONSTITUTIS.

Etsi egre tulerimus et moleste quod ex dissensione principum et imperium imperatore carebat et Ecclesia defensore, sustinuimus tamen diutius si principes ducti consilio saniori tam sibi quam uniuerso populo Christiano melius prouiderent et sopita  discordia concordarent. uerum cum exspectatio nostra obesse potius quam prodesse imperio uideretur, ad concordiam eos per nostras duximus litteras commonendos. Sed quia nec commonitio ualuit apud ipsos, consilium tandem nostrum eis per nuntium et litteras nostras curauimus aperire. Ceterum quoniam nec consilio acquiescere curauerunt uenerabilem fratrem nostrum Prenestinum episcopum, apostolice sedis legatum, propter hoc precipue in Teutoniam duximus destinandum: qui persona ducis Sueuie propter causas sufficientes et multiplices reprobata, nos consentire in carissimum in Christo filium nostrum Ottonem regem illustrem in Romanorum imperatorem electum publice nuntiauit. Cum ergo nos eum receperimus iam in regem et ad  coronam imperii congruo tempore disposuerimus euocare, uniuersitati uestre per apostolica scripta mandamus et in uirtute obedientie districte precipimus quatenus ei de cetero adhereatis fideliter et potenter et tam potenter quam uiriliter assistatis, non obstante iuramento si quod ratione regni predicto duci forsitan prestitistis, cum nos illud, eo reprobato, decreuerimus non seruandum. Nec uos moueant, etc., in eumdem modum ut in littera precedenti usque in finem. In eumdem modum Salzburgensi et suffraganeis eius et uniuerso clero in Salzburgensi prouincia constitutis. In eumdem modum Magdeburgensi et suffraganeis eius et uniuerso clero in Magdeburgensi prouincia constitutis. In eumdem modum Bremensi et suffraganeis eius et  uniuerso clero in Bremensi prouincia constitutis. In eumdem modum suffraganeis et canonicis Ecclesie Maguntine et uniuerso clero in Maguntina prouincia constitutis.



LIX. PATEBURNENSI EPISCOPO.

Gratum gerimus et acceptum et tue deuotionis constantiam in Domino commendamus quod carissimo in Christo filio nostro illustri regi Ottoni in Romanorum imperatorem electo, quem nos recepimus iam in regem, et ad coronam imperii congruo tempore disposuimus euocare, fideliter et constanter adheres, et ei auxilium tribuis et fauorem. Super hoc ergo deuotionem tuam prosequentes actionibus gratiarum, fraternitatem tuam monemus et exhortamur  attentius et per apostolica tibi scripta mandamus quatenus eidem regi, nonobstante iuramento si quod duci Sueuie ratione regni forsitan prestitisti, cum nos illud, eo reprobato, decreuerimus non seruandum, uiriliter et potenter assistas et uniuersos consanguineos et amicos tuos ad eius fidelitatem inducas, ita quod ex hoc gratiam nostram plenius merearis; sciturus quod sicuti prius quam ipsum acceperimus in regem, gratum reputauimus et acceptum si quis ei fideliter adhereret; de cetero, presertim in uiris ecclesiasticis, non dimitteremus inultum si quis se ipsi duceret opponendum. Non autem te moueant maledicta quorumdam, etc.

In eumdem modum episcopo Osnebruchensi, Monasteriensi, Traiectensi, Hildesemensi, Mindensi,  ita quod unicuique seorsim. In eumdem modum abbati Uuerdensi, abbati Sancti Cornelii, abbati Promiensi et preposito Bunnensi, ita quod unicuique seorsim. In eumdem fere modum Coloniensi archiepiscopo et suffraganeis eius. In eumdem fere modum comiti Flandrensi ut episcopo Pateburnensi usque merearis. Non autem te moueant, etc. In eumdem modum comiti Namurcensi, duci de Lembure, comiti de Len, de Wassemberc, Waleranno, comiti de Hostaden, comiti de Aire, comiti de Sain, comiti de Eppesteim, comiti de Tikenburc, comiti de Cessele, Hermanno de Lippe, comiti Hollandie, comiti de Boren, comiti de Los, comiti de Techeburg, comiti de Montana, Gut. fratri uenerabili Siffrido archiepiscopo  Maguntino. In eumdem modum nobili uiro comiti de uiana, comiti de Arnesberc et comiti de Acen. ita quod unicuique seorsim.



LX. IOANNI ILLUSTRI ANGLORUM REGI.

Cum carissimus in Christo filius noster Philippus rex Francorum illustris non potuerit te absoluere a debito quo teneris inclyto regi Ottoni nepoti tuo in Romanorum imperatorem electo, quemadmodum nec ipse rex Otto te posset absoluere a debito quo teneris prefato regi Francorum, cum et ratio dictet et natura deposcat ut auunculus debeat subuenire nepoti, profecto iuramentum quod eidem regi Francorum diceris prestitisse, ne uidelicet subuenires prenominato regi nepoti tuo, debet illicitum  iudicari. Nos igitur et tue saluti et tue utilitati paterna uolentes sollicitudine prouidere, quia secundum prophetam debemus dissoluere colligationes impietatis et fasciculos deprimentes, iuramentum huiusmodi, quantum ad hunc spectat articulum, tam a te quam ab iis qui pro te taliter iurauerunt decernimus non seruandum, serenitati tue per apostolica scripta mandantes quatenus eo penitus nonobstante debitum illi subsidium et fauorem impendas.





LXI. LITTERAE QUORUMDAM PRINCIPUM FAuENTIUM PARTI PHILIPPI.

Sanctissimo Patri ac domino INNOCENTIO sacrosancte Romane sedis summo et uniuersali pontifici,  Dei gratia Madeburgensis, Bremensis archiepiscopi; Warmatiensis, Patauiensis, Ratisponensis, Constantiensis, Augustensis, Ekstadensis, Hauelbergensis, Brandeburgensis, Misnensis, Nuemburgensis episcopi; Babenbergensis electus; Fuldensis, Herseueldensis, Campidonensis abbates, rex Bohemie, dux Zaringie et rector Burgundie, dux Saxonie, dux Austrie et Stirie, dux Meranie, Turingie lantgrauius, marchio Morauie orientalis, Misensis, Brandeburgensis marchiones, de Orlamund, de Summersenberch, de Brenen, de Witin comites, salutem et debitam in Christo reuerentiam.

Existimare non ualet ratio, nec rudis simplicitas hoc potest credere, ut inde iuris cuiusque surgat  turbatio ubi iuris soliditas permansit hactenus inconuulsa. Quis tam duri etiam tamque peruersi sensus existimet ut inde emanet superstitio ubi quiescere debet sanctitas? Diuina enim ordinatione, non humano iudicio, pie et salubriter est prouisum ut in urbe Romana, ubi olim erat caput superstitionis, illic quiesceret caput sanctitatis; et suppliciter omnibus est orandum ut ad extremitatem non retrahatur principium, ne omega dicatur reuolasse ad alpha. Non ergo sacrosancte Romane sedis sanctitas et cuncta pie fouens paternitas hoc sentire ullo modo nos permittit, ea que iuri dissona et honestati contraria a domino Prenestino uestre sanctitatis, ut ipse asserit, legato in Romanorum regis electione sunt indecenter nimium perpetrata,  ut de uestre mire prudentie prodierint conscientia, nec sanctissimam sancti cetus cardinalium credimus huc conuenientiam  accessisse. Quis enim huic similem audiuit audaciam? Quis uerus accedere potest testis fore hactenus sic presumptum, cum nec hoc testetur fabula, nec affirmet res gesta, nec cuiusquam hoc codicis asseueret series? Ubinam legistis, o summi pontifices, ubi audistis, sancti patres, totius Ecclesie cardinales, antecessores uestros uel eorum missos Romanorum regum se electionibus immiscuisse, sic ut uel electorum personam gererent, uel ut cognitores electionis uires  trutinarent? Respondendi instantiam uos credimus non habere. In Romanorum enim electione pontificum hoc erat imperiali diademati reseruatum ut eam Romanorum imperatorum auctoritate non accommodata ullatenus fieri non liceret  . Imperialis uero munificentia, que cultum Dei semper ampliare studuit, et eius Ecclesiam priuilegiorum specialitate decorare curauit, hunc honoris titulum Dei Ecclesie reuerenter remisit: quod constitutio primi Henrici euidenter explanat, cuius series hec est: Ut nullus missorum nostrorum cuiuscunque impeditionis argumentum in electione Romani pontificis componere audeat omnino prohibemus  Si laicalis simplicitas bonum quod de iure habuit reuerenter contempsit, sanctitas pontificalis ad bonum quod  nunquam habuit quomodo manum ponit? Sed cum uestre sancte curie tanquam pie matris nos tangat opprobrium, cum ad Romani imperii simus ascripti titulum, eius iniuriam cogimur non tacere. uobis ergo suprascriptorum principum cum dolore aperit uniuersitas quod Prenestinus episcopus in Romanorum regis electione contra omnem iuris ordinem se ingessit, nec uidere possumus cuius personam inculpabiliter se gerat. Gerit enim uel personam electoris, uel personam cognitoris. Si electoris, quomodo quesiuit opportunitatem qualiter arbitris absentibus mendacio ueritatem et crimine uirtutem mutaret? Quomodo enim ea pars principum quam numerus ampliat, quam dignitas effert, iniuste  nimium est contempta? Et si cognitoris, hanc gestare non potuit. Romanorum enim regis electio, si in se scissa fuerit, non est superior iudex cuius ipsa sententia integranda, sed eligentium uoluntate spontanea consuenda. Mediator enim Dei et hominum, homo Christus iehsu, actibus propriis et dignitatibus distinctis, officia potestatis utriusque discreuit; ut et Deo militans, minime se negotiis implicaret secularibus, ac uicissim non ille rebus diuinis presidere uideretur qui esset negotiis secularibus implicatus. Sed si uos iudicem confitemini, factum hoc excusationem habere non potest. uestrum enim in uos possumus exerere gladium; quia absente alia parte, sententia a iudice dicta nullam habeat firmitatem.  Quid ergo predicti Prenestini sententia in  Ottone firmare potuit, cum nichil ante in eo factum sit? Nam quid erit aut quas uires habere poterit quod ab iis fit quos tenuior compescit numerus, quos minor comitatur auctoritas, quod partis alterius reddit absentia uitiosum? Contra eum ergo qui talia operatus est minus decentia uester se rigor exerceat, sit in eum tamen pie seuiens disciplina. uobis enim, Pater sanctissime, insinuare decreuimus quia electionis nostre uota in serenissimum dominum nostrum Philippum Romanorum regem et semper Augustum una uoce, uno consensu contulimus, hoc spondentes, hoc firmiter promittentes, quod a uestra  et Romane sedis obedientia non recedet, et cum Deo et uobis sua deuotio reddet acceptum, et filialis eum timor imbuet, et defensoris eum strenuitas commendabit. Unde petimus ut ueniente tempore et loco, sicut uestri officii est, unctionis ipsi beneficium non negetis.



LXII. NOBILI uIRO DUCI ZARINGIAE.

 uenerabilem fratrem nostrum Salzburgensem archiepiscopum, et dilectum filium abbatem de Salem et nobilem uirum marchionem orientalem quorumdam principum nuntios ad sedem apostolicam destinatos benigne recepimus, et eis beneuolam duximus audientiam indulgendam. Litteras quoque quas per eos quidam nobiles principes destinarunt  diligenter perlegi fecimus, et que continebantur in eis notauimus uniuersa. Inter cetera uero que dicti principes per easdem nobis litteras intimarunt, hac precipue obiectione sunt usi, dicentes quod uenerabilis frater noster Prenestinus episcopus, apostolice sedis legatus, aut electoris gessit aut cognitoris personam; si electoris, in alienam messem miserat falcem suam, et electioni se ingerens, principum derogauerat dignitati; si cognitoris, absente altera partium uidetur perperam processisse, cum citata non fuerit, et ideo non debuerit contumax iudicari. uerum nos, qui secundum apostolice seruitutis officium sumus singulis in iustitia debitores, sicut iustitiam nostram ab aliis nolumus usurpari, sic ius principum nobis nolumus uindicare.  Unde illis principibus ius et potestatem eligendi regem, in imperatorem postmodum promouendum, recognoscimus, ut debemus, ad quos de iure ac antiqua consuetudine noscitur pertinere; presertim cum ad eos ius et potestas huiusmodi ab apostolica sede peruenerit, que Romanum imperium in persona magnifici Caroli a Grecis transtulit in Germanos. Sed et principes recognoscere debent, et utique recognoscunt quod ius et auctoritas examinandi personam electam in regem et promouendam in imperium ad nos spectat, qui eam inungimus, consecramus et coronamus. Est enim regulariter et generaliter obseruatum, ut ad eum examinatio persone pertineat, ad quem impositio manus  spectat. Nunquid enim si principes, non solum in discordia, sed etiam in concordia sacrilegum quemcunque uel excommunicatum in regem, tyrannum uel fatuum, hereticum eligerent aut paganum, nos inungere, consecrare ac coronare hominem huiusmodi deberemus? Absit omnino!

Obiectioni ergo principum respondentes asserimus quod legatus noster episcopus Prenestinus nec electoris gessit personam, iuxta quod nobis per litteras suas quidam principum opponebant, utpote qui nec fecit aliquem eligi nec elegit, et sic electioni nequaquam se ingessit; nec cognitoris personam exhibuit, cum neutrius electionem, quoad factum eligentium,  confirmandam duxerit aut etiam infirmandam; et sic ius sibi principum nullatenus usurpauit, aut uenit contra illud. Exercuit autem denuntiatoris officium; quia personam ducis eiusdem denuntiauit indignam, et personam regis ipsius denuntiauit idoneam quoad imperium obtinendum, non tam propter studia eligentium quam propter merita electorum; quamuis plures ex illis qui eligendi regem in imperatorem promouendum de iure ac consuetudine obtinent potestatem consensisse perhibeantur in ipsum regem Ottonem, et ex eo quod fautores Philippi, absentibus aliis et contemptis, ipsum eligere presumpserunt, pateat eos perperam processisse; cum explorati sit iuris quod electioni plus contemptus unius quam contradictio multorum obsistat.  Unde quia priuilegium meruerunt amittere qui permissa sibi abusi sunt potestate, uideri non immerito potest quod, iniuria huiusmodi nonobstante, ceteri uti potuerint iure suo. Et quoniam dux predictus nec ubi debuit nec a quo debuit coronam et unctionem accepit, memoratus uero rex et ubi debuit, uidelicet Aquisgrani, et a quo debuit, scilicet a uenerabili fratre nostro Coloniensi archiepiscopo, recepit utrumque, nos utique non Philippum, sed Ottonem reputamus et nominamus regem, iustitia exigente. In reprobatione uero prefati Philippi ducis Sueuie, propter manifesta impedimenta persone, non accusatione sed condemnatione potius fuit opus, quia non accusatione sed condemnatione indigent manifesta. Quod autem, cum in electione  uota principum diuiduntur, post admonitionem et exspectationem alteri partium fauere possimus, maxime postquam a nobis unctio, consecratio et coronatio postulantur, sicut utraque pars a nobis multoties postulauit, ex iure patet pariter et exemplo. Nunquid enim si principes admoniti et exspectati uel non poterint uel noluerint conuenire, apostolica sedes aduocato et defensore carebit, eorumque culpa ipsi redundabit in penam? Sciunt autem principes, et tua nobilitas non ignorat quod cum Lotharius et Conradus in discordia fuissent electi, Romanus pontifex Lotharium coronauit, et imperium obtinuit coronatus, eodem Conrado tunc demum ad eius gratiam redeunte.

 Nos ergo per nuntios principum memoratos eos duximus commonendos ut, sicut nos a iuris ipsorum cessamus iniuria, sic ipsi contra ius nostrum se nequaquam iniuriosos ostendant, sed a prefato duce iusto quidem a nobis iudicio reprobato recedant, et prefato regi Ottoni non abnuant adherere; nisi tunc demum contra personam uel factum legitimum quid ab eis obiectum fuerit et ostensum. Sunt enim notoria impedimenta ducis Sueuie, scilicet excommunicatio publica, periurium manifestum, et persecutio diuulgata, quam progenitores eius et ipse presumpserunt in apostolicam sedem et alias Ecclesias exercere   . Fuit enim a bone memorie Celestino papa predecessore nostro propter inuasionem et deuastationem patrimonii beati Petri, commonitione sepe premissa, publice ac solemniter excommunicationis uinculo innodatus, cum in Tuscia moraretur: quod ipse postmodum recognouit, dum per nuntium suum ab ipso predecessore nostro absolutionis beneficium postulauit, et postmodum a tunc Sutrino episcopo, quem cum abbate Sancti Anastasii pro liberatione uenerabilis fratris nostri Salernitani archiepiscopi nos in Teutoniam miseramus, contra formam mandati nostri de facto solummodo, quia de iure non potuit, post suam electionem apud Warmatiam occulte se fecit absolui. Unde patet quod fuerit excommunicatus electus, etc., ut supra in  eumdem modum quo scriptum est principibus Alemannie, usque sua temeritate uenire. Utrum uero dictum iuramentum licitum fuerit an illicitum, et ideo seruandum an non seruandum exstiterit, nemo sane mentis ignorat ad nostrum iudicium pertinere. Quod autem Philippus de genere persecutorum existat, principes non credimus dubitare, cum Henricus, etc., in eumdem fere modum ut superius dictum est, usque uiuos in mare submergi, ad tuam et aliorum principum credimus audientiam peruenisse.

Insuper, si supradictus dux, quod absit! imperium obtineret, libertas principum in electione periret, et imperii obtinendi de cetero ceteris fiducia tolleretur. Nam si prout olim Fredericus Conrado  et Henricus postmodum Frederico, sic nunc uel Fredericus Philippo uel Philippus Henrico succederet, uideretur imperium non ex electione sed ex successione deberi. Preterea cum multi principum ex imperio eque sint nobiles et potentes, in eorum preiudicium redundaret, si nonnisi de domo ducum Sueuie uideretur aliquis ad imperium assumendus. Cum ergo nos flecti a nostro proposito nulla penitus occasione possimus, sed in eo potius firmissime persistamus, et tu nobis sepe per litteras tuas duxeris suggerendum ut eidem duci nullatenus faueremus, nobilitatem tuam monemus et exhortamur in Domino et per apostolica scripta mandamus quatenus, sicut de gratia nostra confidis, et nos de tua deuotione speramus, de cetero a prefato duce Philippo  recedas omnino, nonobstante iuramento si quod ei ratione regni fecisti, cum eo quantum ad obtinendum imperium reprobato, iuramentum huiusmodi non debeat obseruari. Predicto uero regi Ottoni, quem nos, concedente Domino, ad coronam imperii disponimus euocare, patenter adhereas et potenter, ut cum ei ad commonitionem nostram adheseris, inter primos gratiam et beneuolentiam eius obtinere precipue merearis: ad quod nos pro tue nobilitatis amore dabimus operam efficacem.

Datum Laterani.





LXIII. LITTERAE REGIS FRANCORUM AD DOMINUM PAPAM.


Sanctissimo Patri et domino INNOCENTIO Dei gratia supremo pontifici, PHILIPPUS, eadem gratia Francorum rex, salutem et tam debitam quam deuotam in Christo reuerentiam.

Miramur plurimum ex eo quod uos regem Ottonem, qui, sicut uestra nouit Paternitas, minus legitime electus est, tam per nuntios quam per legatos uestros modis omnibus in imperatorem nitimini promouere; presertim cum ipse et omne genus suum regno Francorum manifesti semper exstiterint inimici. Preterea mirandum est quod, cum pluries nobis per litteras uestras mandaueritis quod uos et honorem nostrum nec non et regni nostri  proficuum plurimum affectetis, uos hominem et eius sequaces nobis et regno nostro inimicos super caput nostrum nitimini imponere et in imperium promouere, quamuis regnum Francie id erga sanctitatem uestram uel Ecclesiam Romanam nunquam meruerit. uerumtamen uestra noscat sanctitas quod huiusmodi promotio, quam non considerata ratione intenditis facere, non tantum in iniuriam regni Francorum, uerum etiam in omnium regum catholicorum ignominiam noscitur redundare. Preterea grauamina que uos nobis irrogastis equanimiter sustinuimus; ista uero que ad detrimentum honoris nostri et regni nostri exheredationem manifeste imminere uidemus, nullatenus pateremur. Quod si  in huiusmodi proposito uestro uolueritis perseuerare, nos ad id competens consilium pro loco et tempore curabimus adhibere. Insuper multoties uobis mandauimus et adhuc mandamus quod si forte de rege Philippo timetis ne aliquid contra Romanam Ecclesiam uelit in posterum machinari, si ipsum in imperatorem contigerit promoueri, sciatis quod nos de nobis et de ipso et pro ipso uobis competentem cautionem super istis parati sumus prestare. Quod si nostro consilio super iis nollet acquiescere, auxilium nostrum et consilium eidem Philippo penitus denegaremus, imo potius ei nocumentum inferremus. Super predictis autem carissimo consanguineo nostro marchioni Montisferrati ex parte nostra indubitanter credatis.



LXIu. PHILIPPO ILLUSTRI REGI FRANCORUM.


Recepimus litteras quas regia nobis serenitas destinauit solite benignitatis affectu, et diligenter notauimus quid dilectus filius nobilis uir marchio Montisferrati ex parte tua nobis proposuit uiua uoce. Miramur autem non modicum et turbamur quod unquam de nobis regia serenitas cogitauit quod super caput eius et regni Francorum uellemus imponere hominem inimicum, cum quatumcunque carissimum in Christo filium nostrum illustrem regem Ottonem in Romanorum imperatorem electum in Domino diligamus, quantumcunque ad exaltationem  intendamus imperii, plus tamen circa te nostre uigeat dilectionis affectus et incrementum regni Francorum ardentius affectemus, maxime te regnante, quem scimus in deuotione sedis apostolice solidatum, utpote in qua illustris memorie Ludouico regi Francorum patri tuo hereditario iure uelut in regno succedis. Unde inter ceteros reges catholicos et principes Christianos serenitatem tuam prerogatiua dilectionis amplectimur, et ad ea que honorem tuum et incrementum regni Francorum respiciunt propensius aspiramus; utpote in cuius exaltatione exaltari credimus apostolicam sedem, et in cuius depressione, quod absit! ipsam deprimi crederemus. Quod autem personam nobilis uiri Philippi ducis Sueuie reprobandam  duximus quoad imperium obtinendum, regalis excellentia non miretur, cum impedimenta eidem obstantia sint quasi omnibus manifesta, et nulla possint tergiuersatione celari, uidelicet excommunicatio publica, periurium manifestum et persecutio diuulgata quam progenitores eius et ipse presumpserunt in apostolicam sedem et alias Ecclesias exercere. Fuit enim, etc., in eumdem modum ut in ea que scribitur duci Zaringie, usque  peruenisse. Ipse quoque Philippus degenerare se credens si minus perperam ageret quam egerant patres eius et eius mensuram in malitia non impleret, in apostolice sedis persecutione sue promotionis primitias exsecrauit, dum terra illa quam pater eius et frater  occupauerant non contentus, ad aliud patrimonium beati Petri, quod pacifice predecessores nostri possederant, manus uiolentas extendit, et ducem Sueuie ac Campanie scribere se presumpsit, asserens quod usque ad portas urbis, ita quod in Trans Tiberim etiam, ducatus acceperat potestatem. Unde propter hoc a predicto predecessore nostro post frequentem commonitionem fuit excommunicationis sententia innodatus. Qualiter igitur Ecclesiam Romanam defenderet qui in eius delectatur offensa? Qualiter eam tueretur ab aliis qui a seipso eam noluit esse tutam? Preterea si dux ipse, quod absit, imperium obtineret, etc., in eumdem modum ut duci Zaringie, usque assumendus. Ceterum regie celsitudinis littere continebant quod ne quid contra Romanam Ecclesiam  Philippus machinaretur in posterum, de te pariter et de ipso et pro ipso etiam nobis paratus eras competenti cautione cauere. Sed qualiter illius possemus credere cautioni qui eorum tam moribus quam sanguine se exhibet successorem qui cautiones per se ipsos interdum et per principes suos predecessoribus nostris aliquando prestitas non seruarunt, nisi forte cum opportunitatem non habuere nocendi?

Quod autem eidem regi Ottoni fauorem nostrum et apostolice sedis gratiam prestitimus et prestamus, ea precipue factum noueris ratione quod cum duo simul imperatores esse non possint, et reprobato  predicto duce Sueuie, per nos creare tertium non possemus, personam regis eiusdem ad reprimendam reprobati malitiam nos opportuit approbare, tutius reputantes ante tempus occurrere quam remedium post causam querere uulneratam. In approbatione uero, imo ante approbationem regis ipsius, tam regie serenitatis quam regni Francorum memores nos noueris exstitisse, cum ab eo tam per scripturam suam quam per proprium iuramentum sufficientem receperimus cautionem ut super facto tuo consiliis nostris et monitis acquiescat. Preterea cum carissimo in Christo filio nostro Ludouico primogenito tuo, qui in regnum tibi, Domino faciente, succedet, proxime affinitatis uinculo sit astrictus, et multis principibus tam consanguineis quam affinibus tuis  tum consanguinitate tum affinitate coniunctus existat, promotionem eius regno Francorum credimus expedire. Nec est de facili presumendum quod pro carissimo in Christo filio nostro Ioanne rege Anglorum illustri celsitudini regie aliquando se opponat, cum in suis necessitatibus eum sibi non senserit adiutorem, quare teneatur eum contra celsitudinem tuam in suis negotiis adiuuare, presertim ex quo fauore tuo senserit se iuuari. uerum preter alias cautiones quas poteris ab illo recipere, Ecclesia Romana tam te quam regnum tuum semper faciet ab ipso securum, et ei, si, quod non credimus, malignari forte presumpserit, iuxta officii nostri debitum se opponet. Usque adeo enim regni Francorum  diligimus libertatem ut non solummodo contra eum, sed contra omnem hominem qui illud molestare presumeret, pro eius immunitate staremus et eius defenderemus pro uiribus dignitatem. Rogamus igitur serenitatem regiam et exhortamur in Domino, et quasi pro munere postulamus quod cum predicto rege Ottone amicitias statuas et firmes federa uere pacis, ut ex fauore tuo uideatur tandem uictoriam assecutus. Consideret apud se celsitudo regalis et deliberet cum uiris prudentibus et discretis utrum honestati ac utilitati tue debeat expedire ut ei contra Romanam Ecclesiam regium fauorem impendas qui, prout pro certo creditur et habetur, ad Romanum imperium non poterit peruenire, ac ei publice te opponas de cuius pro certo promotione speratur.  Speramus enim in eo qui est in se sperantium fortitudo quod postquam principes de puritate intentionis nostre ac propositi firmitate per uenerabilem fratrem nostrum Salzburgensem archiepiscopum et dilectum filium abbatem de Salem et nobilem uirum marchionem orientalem nuntios quorumdam ex eis ad nostram presentiam destinatos redditi fuerint certiores, et de quibusdam que falso ipsis suggesta fuerant plenius intellexerint ueritatem, iuxta commonitionem nostram a predicto duce recedent et eidem regi fideliter adherebunt. Siquidem nuntiis ipsis respondimus in hec uerba, quia, secundum apostolice seruitutis officium, sumus singulis in iustitia  debitores, etc., in eumdem fere modum ut duci Zaringie, usque non abnuunt adherere. Quare sub illius fiducie puritate quam de regia serenitate concepimus cum instantia postulamus ut, nonobstante obligatione aliqua, cum accessorium tenere non debeat si non tenuerit principale, duci eidem auxilium subtrahas et fauorem, et cum predicto rege componas, et nunc cum tuo noscitur auxilio indigere, ipsum tibi et regno tuo constituas debitorem. Taliter autem super iis preces nostras exaudias sicut a nobis desideras in tuis precibus exaudiri.

Datum Laterani.

Sunt alie rationes que serenitatem tuam a fauore Philippi retrahere satis debent et ad regis Ottonis auxilium inuitare. Nosti enim quod si Philippus,  quod absit! imperium obtineret, saltem occasione nepotis, cuius curam sibi uellet ratione sanguinis uindicare, regnum Sicilie occuparet: quod nunc quoque per satellites suos inuadere, sed in uacuum, machinatur. Quod si super hoc compleret  uotum suum, cum imperium ei uirorum uires, regnum autem diuitiarum copiam ministraret, in superbiam iam elatus aliud cogitaret, et regnum Francorum sibi disponeret subiugare, sicut olim, obtento regno predicto, disposuerat frater eius imperator Henricus, affirmans quod te de cetero ad fidelitatem sibi compelleret exhibendam. Ad audientiam quoque tuam credimus peruenisse quod serenitati tue in Lombardia parauit insidias de ultra marinis partibus redeunti. Cum  ergo Dominus te de manu querentis tuam animam liberarit, debes totis uiribus precauere ne te in priorem necessitatem inducas, neue frustra coneris reddere tigridem mansuetam. Unde tutius credimus ut eum cadere patiaris qui, si staret, statui tuo propositi fratrum non immemor inuideret; et alieno eum ictu prosternas uel saltem posterni permittas, quem, si subsisteret et imperii monarchiam obtineret, non posses sine multo grauamine sustinere. Potes autem per regem Ottonem et hostem illum deiicere et ab eo nunc talia obtinere, que non posses ab ipso, postquam plenius inualesceret, impetrare. Unde festinatione credimus opus esse, cum ad promotionem eius uia sit paratissima et aperta. Ad  hec, serenitatem tuam nolumus ignorare quod super imperii Romani negotio quidquid nobiscum fecerit et pro nobis, ratum permanebit et firmum. Si quid autem faceret, et maxime contra nos, quam utilitatem et stabilitatem posset habere circumspectio regalis aduertat. Preterea, sicut damnosum reputares et graue si Romanus pontifex contra regnum Francorum cuiquam et maxime imperatori faueret, ita graue nobis existeret et molestum, si rex Francorum cuiquam contra Romanam Ecclesiam, presertim super imperio Romano, faueret. Absit igitur ut uel rex Francorum deserat unquam Romanam Ecclesiam, uel Ecclesia Romana desit unquam regno Francorum!

Datum Laterani.



LXu. ILLUSTRI REGI OTTONI IN ROMANORUM IMPERATOREM ELECTO.


Quantum Deo debeas, quantumque sedi apostolice tenearis, si humiliter perscrutetur et diligentes inspiciat regia celsitudo, in eius semper humiliabitur aspectu, qui exaltat humiles et potentes de sede deponit, et in timore Domini sue dignitatis primitias solidabit, ut in eo ad regendum imperium spiritum sapientie et intellectus accipere mereatur , apostolice uero sedi exhibebit in perpetuum sincere deuotionis affectum, et ad defensionem ipsius potenter et prudenter intendet, utpote per quam precipue, post diuine  gratiam bonitatis, se imperio genitum recognoscet, et sic eam tam in religione fidei Christiane quam honoris augmento suam confitebitur genitricem, utpote que de se dicere uere potest: Ego plantaui, ego rigaui, et plante mee dedit Deus incrementum . Sane propter dona nature quibus te Dominus, sicut accepimus, pre tuis participibus adornauit, propter munera gratie que in te copiosius et superabundantius benignus effudit, ad imperii Romani fastigium te uocare disposuit, ut per ipsum misericorditer et mirabiliter exaltatus, ad ea que sunt eius intendas, querens iudicium, oppresso subueniens, pupillo iudicans, defendens uiduas, superborum colla conculcans, et ad uindictam malefactorum, laudem uero bonorum concessam  tibi exerceas martialis gladii potestatem, Romanam autem Ecclesiam, que post Deum promotionis tue principium posuit, et in proximo, dante Domino, felicis manum consummationis apponet, tanto amplius uenereris quanto exuberantem circa te gratiam beneficiorum, ipsius teneris gratius acceptare, ut cum se regia serenitas exhibuerit gratam, gratiam ex gratia mereatur. Ut autem celsitudini tue plenius pateat apostolice constantia firmitatis, et de ipsa non possis in posterum aliquatenus dubitare, quid nuper apud nos et a nobis sit gestum qualiter responsum quorumdam principum nuntiis, serenitati tue uenerabilis frater noster archiepiscopus Maguntinus et nuntii tui plenius intimabunt.  Cum ergo nos a proposito nostro non possimus aliquatenus reuocari, licet multa nobis et magna promissa fuissent, et speremus quod multi principum, postquam per nuntios ipsos intentionis nostre puritatem agnouerint et intellexerint firmitatem, ab eodem duce recedent et tibi fideliter adherebunt, serenitatem tuam monemus et exhortamur attentius quatenus et tu constantie uirtutem assumas, nec te circumueniri ab eis aliquatenus patiaris; quia, cum nos non potuerint ad suum consilium inclinare, te ac tuos aggredientur promissis, et quibuscunque modis poterunt circumuenire tentabunt. Unde propensiore benignitatis affectu studeas retinere quos habes, et modis quibus poteris alios ad fauorem et obsequium tuum trahas.  Speramus enim in Domino quod principibus qui sunt tecum in regia fidelitate solide persistentibus, in proximo imperii monarchiam iuxta nostrum et tuum desiderium obtinebis. Nos autem premissis iis omnibus que a regali magnificentia debent pro honorificentia Ecclesie Romane premitti, ad coronam imperii te disponimus euocare. Tuum igitur erit procurare de cetero qualiter et quo tempore iis que diximus premittenda premissis ad apostolicam sedem, sicut oportet et expedit, coronandus accedas. Ceterum quam studiose negotium tuum apud carissimum in Christo filium nostrum Philippum illustrem regem Francorum promouere curemus, in proximo, dante Domino, desideratus declarabit affectus, de quo spem bonam concepimus ex litteris  etiam quas rex ipse nuper nostro apostolatui destinauit. De tuorum autem successuum prosperitate, quam per regias nobis litteras intimasti, gaudemus; utpote qui felices euentus tuos quasi proprios reputamus, et in exaltatione tua Romanam Ecclesiam credimus exaltari.

Datum Laterani.



LXuI. NOBILI uIRO DUCI BRABANTIAE, ET UXORI EIUS.

 In iis que fratres nostri apostolice sedis legati statuunt, non auctoritate propria, sed nostra procedunt, a quibus uocantur in partem sollicitudinis et sue legationis accipiunt potestatem. Unde tanto libentius institutis eorum robur apostolice  confirmationis impendimus quanto magis ipsis in institutionis etiam actione non potestas propria, sed nostra potius auctoritas suffragatur. Cum ergo uenerabilis frater noster Prenestinus episcopus apostolice sedis legatus, super matrimonio quod est inter carissimum in Christo filium nostrum illustrem regem Ottonem in Romanorum imperatorem electum, et carissimam in Christo filiam nostram natam uestram, Domino disponente, contractum, de speciali mandato sedis apostolice dispensarit propter multam utilitatem que ex hoc imperio noscitur prouentura, nos dispensationem ipsam ratam habentes, auctoritate apostolica confirmamus, etc., usque communimus. Nulli, etc.

Datum Laterani.



LXuII. COLONIENSI ARCHIEPISCOPO.


Expedit sepius persecutionis ollam succendi, ut in fornace aurum et fides in persecutione probetur, et scoriam diuidat ignis ab auro, et necessitas discernat a fidelibus infideles. Flagellis enim palea excutitur a frumento, que postmodum ab area per uentilabrum exsufflata, triticum congregatur in horrea obseruandum. Sane si non interuenisset necessitas, que adhuc pro parte noscitur imminere, nec in tantum tua paruisset puritas, nec usque adeo tua fuisset probitas approbata. Passus est igitur Dominus te tentari, ut faceret in tentatione prouentum, et  constantiam tuam omnibus demonstraret. Ecce etenim iam apparet quam sis Ecclesie Romane deuotus, quam fidelis imperio, quam zelator honoris Coloniensis Ecclesie, cuius tueris potenter et uiriliter libertatem, quam etiam in proposito tuo constans, cum quibusdam nutantibus dicaris inflexibilis et inuariabilis permansisse. Siquidem tales decet esse columnas Ecclesie, tales pastores gregis Dominici, qui non uacilleut in partes, sed immobiles potius persistentes, innitentes sibi superiores sustineant et inferiores defendant, nec fugiant uiso lupo, sed opponant se potius ascendentibus ex aduerso. Licet autem tue deuotionis constantiam et fidei puritatem experti ad honorem tuum intenderimus et profectum, redeunte tamen dilecto filio Aegidio  acolytho nostro, tanto amplius sumus ad tuam dilectionem inducti quanto de sinceritate tua ipse nos reddidit certiores; quamuis etsi ipse taceret, opera tamen tua perhiberent testimonium ueritati. Ut igitur hostie caudam immoles et talarem cum Ioseph tunicam induaris, ut perseueres in finem, ut quod laudabiliter incepisti laudabilius ualeas consummare, fraternitatem tuam monemus et exhortamur attentius et per apostolica tibi scripta mandamus quatenus carissimo in Christo filio nostro illustri regi Ottoni in Romanorum imperatorem electo, quem ad regnum post Dominum precipue tu uocasti, fideliter et potenter assistas, et quoscunque poteris ad deuotionem eius et fidelitatem inducas.  Ecce enim cito dabitur laboribus tuis finis, cito ei quem tu plantasti et nos rigamus dabit Dominus incrementum, et in eo tam te quam Coloniensem Ecclesiam misericorditer et mirabiliter exaltabit. Persistas igitur in incepto, et alios ad perseuerantie uirtutem inducas; quoniam merebitur perseuerantia uestra coronam, et nomen tibi comparabitur sempiternum. Tu ergo cum aliis taliter te accingas ut regem ipsum nobis, ut decet, opportuno tempore representes; quatenus premissis iis que solent et debent premitti, nos eum in Romanum imperatorem auctore Domino, coronemus.

Datum Laterani, Nonis Aprilis.



LXuIII. TREuIRENSI ARCHIEPISCOPO.

 Exspectauimus hactenus exspectantes si forsan, beneplacito nostro per uenerabilem fratrem nostrum Prenestinum episcopum, apostolice sedis legatum, plenius intellecto, carissimo in Christo filio nostro illustri regi Ottoni in Romanorum regem electo, maxime quia nobis ex generali debito et speciali iuramento teneris, potenter et patenter adherere iurares, et non ficte, sed uere potius prestares auxilium et fauorem. uerum, sicuti accepimus, mandatum nostrum implere dissimulas, et oblitus proprii iuramenti, quod iuraueras exsequi uel differs nimium, uel omnino postponis. Monemus igitur fraternitatem tuam et exhortamur attentius et per  apostolica tibi scripta mandamus, et sub debito fidelitatis quo Ecclesie Romane teneris astrictus, et uinculo iuramenti quod super hoc specialiter prestitisti, districte precipimus quatenus eidem regi de cetero fideliter et constanter adhereas et potenter et patenter assistas. Alioqui, noueris nos eidem legato per apostolica scripta mandasse ut te tanquam transgressorem proprii iuramenti singulis diebus Dominicis et festiuis, pulsatis campanis et candelis accensis, excommunicatum publice nuntiet et mandet ab omnibus arctius euitari. Hoc idem etiam uenerabilibus fratribus nostris Coloniensi, Maguntino, Bisuntino, Remensi quoque ac Senonensi archiepiscopis districte precipiendo mandamus. Quod si nec sic forsan mandatum curaueris apostolicum  adimplere, securim poterit arbor sterilis non immerito formidare. Si uero elegeris potius obedire, te tanquam uenerabilem fratrem nostrum et honorabile apostolice sedis membrum honorare curabimus et taliter studebimus confouere, quod ledere te non poterunt iacula que formidas.

Datum Laterani, uI Idus Nouembris, anno quinto.



LXIX. IOANNI REGI ANGLORUM ILLUSTRI.

Non debet alii debitum denegare qui ab aliis quod sibi debetur postulat exhiberi. Quoties autem tue serenitati scripserimus ut carissimo in Christo filio nostro illustri regi Ottoni in Romanorum imperatorem electo, nepoti tuo, ea que inclyte recordationis  Richardus rex Anglorum germanus tuus ei legauerat exhiberes, tua serenitas non ignorat. Quantum autem profecerimus per litteras super hoc toties replicatas, facti euidentia manifestat. Sane si quid tuo expediret honori debita meditatione pensares, non solum que ipsi ab alio sunt legata iamdudum ei sine diminutione qualibet soluere debuisses, sed efficax ei subsidium tam in personis quam rebus regaliter ministrare; cum credas, ut credimus, imo noris, ut nouimus, aliquos contra eum, non in odium persone, sed sanguinis, grauiter commoueri, non tam ipsum quam te in eo, uel ipsum pro te ledere cupientes. Monemus igitur serenitatem regiam et exhortamur attentius quatenus nuntiis regis eiusdem legatum ipsum  cum integritate persoluas, et cum nos ei iam publice fauorem apostolicum impendamus, tu quoque in eius auxilium potenter ac regaliter accingaris. Alioquin, districtionem quam uenerabilis frater Cantuariensis archiepiscopus propter hoc duxerit exercendam, ratam haberi uolumus et precipimus inuiolabiliter obseruari.

Datum Laterani, u Kal. Aprilis, anno quinto.



LXX. SALSBURGENSI ARCHIEPISCOPO.

Quantam uenerabilis frater noster Patauiensis episcopus inuenerit gratiam in oculis nostris, cum in nostra esset presentia constitutus, et quantum ei et Ecclesie sue per auctoritatem sedis apostolice commodi prouenerit et honoris, a sua tam cito non  debuerat memoria excidisse. Sed cum eum inter alios prelatos Ecclesie membrum firmissimum crederemus et ad exsequenda mandata nostra promptum omnimodis inuenire, dummodo ei constaret de nostre beneplacito uoluntatis, de ipso in contrarium sentire compellimur et aliud quam credimus cogitare. Poterat quidem satis sufficere quod ex quo sibi super imperii Romani negotio nostra innotuit intentio manifeste, non solum dispositioni nostre acquiescere non curauit, uerum etiam modis omnibus in contrarium est enisus, sicut effectus operis manifestat. Sed ipse nobis mala pro bonis retribuens, non solum se uoluntati nostre opponere attentauit; quin etiam longe ante quedam sinistra de nobis, super quibus per litteras suas, quas apud  nos in testimonium facimus reseruari, conuinci poterit in nostra presentia constitutus, scribere non expauit. Preterea cum idem episcopo sepe dederimus in mandatis ut carissimo in Christo filio nostro illustri regi Hungarie duo millia marcarum, quas eidem restituere procuraret, quibus pro Hierosolymitano itinere peragendo idem rex plurimum indigebat, ipse id non solum efficere non procurauit, sed nec etiam super eo dignatus est nobis litteris uel nuntiis respondere, patenter ostendens se mandati apostolici contemptorem.

Ad hec, licet eidem fuerit ab apostolica sede preceptum ut pecuniam quam inique receperat pro redemptione inclyte recordationis Ricardi regis  Anglorum iniustissime capti de Crucifici seruitio redeuntis, cuius captores, detentores et fautores eorum Romana Ecclesia excommunicationis uinculo innodauit, restituere non differret, ipse tamen et anime sue salutem postponens, cui debuerat recepta taliter restituere per seipsum, et apostolica mandata replicata sepius paruipendens, pecuniam ipsam restituere non curauit. Obtentu insuper litterarum falsarum, quas nullus sane mentis credere dubuerat a nobis aliquatenus emanasse, predictus episcopus cum Frisingensi et Heistetensi episcopis uenerabilem fratrem nostrum Maguntinum archiepiscopum in fauorem aduersariorum suorum ad suam presentiam citare presumpsit, cum non debuerit aliquatenus ignorare quod que sunt  iudicio sedis apostolice terminata, supra quam non potest aliquis hominum iudicare, non consueuerunt postmodum alieno iudicio retractari. Propter quod si uigeret in ipso illa discretio que deberet, saltem de litteris illis, debuerat dubitare que contra iustitiam et formam sedis apostolice sapere dignoscuntur, et a nobis inquirere si ei et aliis esset per illas litteras procedendum; sed ad exsequenda iusta et honesta mandata nostra, sicut operis exhibitione clarescit, tepidum se exhibet et remissum; ea uero per que posset aliquid in contemptum et detrimentum sedis apostolice attentari, pro posse satagit celeriter et efficaciter adimplere. Unde licet quidam de dictis excessibus sint adeo manifesti quod in prefatum Patauiensem episcopum possemus de iure grauiter uindicare,  uolentes tamen benignius secum [sic] agere, salua sententia si quam tulit in eum uenerabilis frater noster Prenestinus episcopus, apostolice sedis legatus, ut uideamur rigorem mansuetudine temperare, eidem per scripta nostra districte precipiendo mandamus ut, usque ad proximam Dominicam qua cantabitur Letare Hierusalem, personaliter nostro se conspectui representet, super premissis omnibus et pluribus aliis plenarie responsurus. Alioquin, ex tunc se nouerit ab officio pontificali et sacerdotali suspensum. Ideoque fraternitati tue per apostolica scripta mandamus et districte precipimus quatenus litteras nostras, quas eidem Patauiensi dirigimus, ipsi faciens per tuos nuntios presentari, si forte ipse quod mandamus non curauerit  adimplere, tu eum ab officio pontificali et sacerdotali suspensum per uniuersam Salzeburgensem prouinciam nunties, et facias ipsam suspensionis sententiam per districtionem ecclesiasticam, appellatione remota, inuiolabiter obseruari. Qualiter autem in negotio ipso processeris, nobis non differas tuis litteris intimare.

Datum uelletri uI. Non. Octobr., pontificatus nostri anno quinto.

Scriptum est super hoc predicto Patauiensi episcopo.



LXXI. EPISCOPO LINGONENSI.

 Quantum uenerabili fratri nostro Bisuntino archiepiscopo gratiam impenderimus, cum olim in nostre promotionis primordio ad sedem apostolicam accessisset, et qualiter ipsum in gratia et benedictione nostra, licet contra eum multa fuissent proposita, duxerimus ad suam Ecclesiam remittendum, si uir fidelis existeret, non potuisset tam celeriter obliuisci  . Sed licet tam tempore felicis recordationis Celestini pape predecessoris nostri quam nostro proponerentur grauia et enormia, post suum tamen recessum a nobis deteriora de eo nostris auribus inculcantur, que nec possumus nec debemus sub silentio preterire. Preterea cum ab Ecclesia Romana, cui tenetur iuramento fidelitatis astrictus, nulla debuerit ratione diuertere uel ab ea  quomodolibet dissentire, ipse, ex quo ei patenter innotuit super negotio imperii nostre beneplacitum uoluntatis, non solum se ipsi opponere non expauit, uerum etiam nobilem uirum Philippum ducem Sueuie ad Burgundiam deuastandam deduxit, et ipsum tanquam regem catholicum processionaliter in Ecclesia recipiens Bisuntina, ei fecit a suis tanquam legitimo regi honorem et reuerentiam exhiberi. Nuntios insuper nostros et litteras in ciuitate ac terra sua capi permittit; et ipse, qui esse debuerat eorum defensor, factus est publicus inimicus. Cum igitur excessus huiusmodi nolimus relinquere impunitos, ne impunitas sua presumptoribus transeat in exemplum,  eidem archiepiscopo per scripta nostra districte precipiendo mandamus ut, usque ad proximam Dominicam qua cantabitur Letare Hierusalem, per se uel responsales idoneos ad presentiam nostram accedere non postponat, suam ostensurus, si poterit innocentiam, uel nobis satisfactionem congruam impensurus. Alioquin, ex tunc se nouerit ab officio pontificali suspensum, salua sententia si quam tulit in eum uenerabilis frater noster Prenestinus episcopus, apostolice sedis legatus. Quocirca fraternitati tue per apostolica scripta mandamus et districte precipimus quatenus nostras litteras, quas eidem Bisuntino dirigimus, per tuos eidem faciens nuntios presentari, si forte ipse que mandamus neglexerit adimplere, tu eum suspensum per uniuersam  Bisuntinam prouinciam publice nunties, et facias ipsam suspensionis sententiam per districtionem ecclesiasticam, appellatione remota, inuiolabiliter obseruari.

Datum, ut supra, u Non. Octobris.

Scriptum est super hoc predicto archiepiscopo iuxta premissam formam.



LXXII.

Cum ab illis apostolice sedi discrimen infertur qui eius esse debuerant defensores et se, si necesse foret, exponere periculis et tormentis, in amaritudinem inducimur uehementem et ad uindictam non immerito commouemur, ut pro impunitate unius non assumant audaciam presumptores, et fideles  in deuotione fortius animentur. Audiuimus equidem, et non potuimus non mirari, quod uenerabilis frater noster Spirensis episcopus, mandatis apostolicis inobediens et rebellis existens, dispositionem nostram impedire molitur et nobis omnimodis se opponit; preterea in duos decursoribus nostris manus per seipsum iniiciens uiolentas, alterum eorum adhuc detinet carceralibus uinculis mancipatum, alium fecit ad suspendium, in contemptum Ecclesie Romane, deduci, qui quasi diuino miraculo mortis dicitur periculum euitasse. Cum igitur hec non sint a nobis sub silentio transeunda, que noscuntur in contemptum sedis apostolice attentata, eidem episcopo per scripta nostra districte precipiendo mandamus ut, usque ad Dominicam qua cantabitur  Letare Hierusalem proximo uenturam, per se uel responsales idoneos ad presentiam nostram accedere non postponat, suam ostensurus, si poterit, innocentiam, uel, etc. ut supra usque impensurus. Alioquin, etc. in eumdem fere modum ut in illis que mittuntur Lingonensi, usque suspensum per uniuersam prouinciam Maguntinam, etc., usque in finem.

Datum, ut supra.

Scriptum est super hoc Spirensi episcopo.



LXXIII.

Tacti sumus dolore cordis intrinsecus et graui merore turbati, quod, cum Magdeburgensis Ecclesia  tanquam filia specialis sedi apostolice maxima semper fuerit dilectione coniuncta, et pro ipsa non dubitauerit labores subire pariter et expensas temporibus opportunis, et predecessores Magdeburgensis archiepiscopi et ipse usque ad hec tempora fideles eidem exstiterint et deuoti, nunc ipse archiepiscopus ab ipsius deuotione, qua de causa nescimus, dignoscitur declinasse, cum et eius auctoritati, cui repugnare scelus est idololatrie, non metuit obuiare, ac legatis nostris, imo nobis ipsis, negligit obedire. Olim siquidem cum uenerabilis frater noster Prenestinus episcopus, apostolice sedis legatus, suis nobis litteris intimasset quod cum ad suam ipsum conuocasset presentiam, idemque per nuntium proprium corporis infirmitatem allegans,  se tunc a labore itineris excusasset, et hostilitatis impedimenta postmodum pretendisset iterum euocatus ab ipso, et sic nec primo nec secundo ad eius presentiam accedere procurasset, ac idem episcopus suo uolens honori deferre, quod ei apud Corbeiam, que non multum distabat, occurreret, per suas ei litteras mandauisset et ipse personaliter accessisset Corbeiam, spe de suo aduentu concepta, et quia ipse toties euocatus in eius presentia noluit comparere, tandem in ipsum uelut in contumacem excommunicationis sententiam promulgasset, quam ipse nullatenus obseruauit, quoniam idem archiepiscopus per litteras suas apostolatui nostro suggessit quod cum propter predictas causas se semel et iterum excusasset, ac postmodum ut Corbeiam accederet  fuisset iniunctum ei a prefato legato, quia locus ipse ad iurisdictionem hostium pertinebat, uel saltem hostes erant potentiores in eo, non ex contumacia, sed ex necessitate potius, uidelicet causa metus, ad legatum ipsum illuc accedere non est ausus.

Et licet idem Magdeburgi suas litteras direxisset, ipse tamen prius quam litteras aperiret, Magdeburgensibus clericis conuocatis ad sedem apostolicam appellauit, et postmodum, ut eiusdem legati deferret honori, litteras suas perlegit, nos uolentes eius fraternitati deferre, licet in ipsum potuissemus acrius inobedientiam uindicasse, eidem episcopo, quia nobis de eius excommunicatione uidebatur manifeste  constare, sed utrum appellatio precessisset aut etiam fuisset legitima non constabat, cum et apostolica sedes tales etiam absoluere consueuerit ad cautelam, litteris nostris mandauimus ut idem episcopus uel per seipsum, si eius secure se posset conspectui presentare, uel per nuntium prouidum et discretum, recepta prius ab ipso quod mandatis nostris super iis pro quibus excommunicatus erat pareret iuratoria cautione, ei beneficium absolutionis impenderet; ita tamen quod si, post appellationem ad nos legitime interpositam aut etiam alias minus iuste, quod tamen uix credimus, excommunicatum ipsum fuisse constaret, ei mandatum non fieret, cum ipsum nollemus occasione huiusmodi grauare; alioquin super faciendo ei  mandato nostre exspectaretur beneplacitum uoluntatis. Sed dictus archiepiscopus, sicut accepimus, fauore nostre benignitatis abusus, per duos clericellos antedicto legato fecit nostras litteras presentari; et licet ipse paratus fuerit securum ei prestare conductum tam per carissimum in Christo filium nostrum Ottonem regem illustrem in Romanorum imperatorem electum quam per germanos suos et uenerabilem fratrem nostrum Coloniensem archiepiscopum et alios uiros idoneos, et per quatuor etiam dietas ei uoluisset occurrere, ut ipse ei personaliter absolutionis beneficium exhiberet, ac ipsi etiam intimasset quod incontinenti uel quando placeret ad eum solemnes nuntios de suo latere destinaret, qui ipsum secundum formam mandati nostri a uinculo excommunicationis  absoluerent, dummodo ipse ad eumdem legatum aliquos de canonicis Ecclesie sue uel alios discretos nuntios destinaret, quorum dictis fides posset merito adhiberi, quando ad eius accedere presentiam personaliter non ualeret: idem tamen archiepiscopus hec omnia paruipendens, nichil horum facere procurauit, sed post receptionem mandati nostri tractans ecclesiastica sacramenta, nequaquam a diuinorum celebratione cessauit. Licet igitur prefatus archiepiscopus materiam nobis dederit presumptionem suam seuerius castigandi, nos tamen uolentes eam in spiritu mansuetudinis pertractare, non adhuc rigorem iudicii exercere, eidem districte precipiendo mandamus ut omni mora et excusatione postpositis ad prefatum legatum accedens,  ab eo iuxta formam mandati nostri beneficium absolutionis recipiat, et ei taliter satisfaciat super iis in quibus dignoscitur offendisse quod eum sibi reddat propitium et placatum, et ipse legatos sedis apostolice contemnere minime uideatur. Quocirca fraternitati tue per apostolica scripta mandamus et districte precipimus quatenus litteras nostras, quas ipsi Magdeburgensi dirigimus, eidem faciens per tuos nuntios presentari, nisi ante receptionem litterarum nostrarum ipsum per antedictum legatum tibi constiterit absolutum, eum tandiu publice denunties excommunicationis uinculo irretitum et ab omnibus precipias arctius euitari, suffraganeis quoque suis et aliis ei diecesana lege subiectis  auctoritate nostra sub excommunicationis interminatione prohibeas ne sibi [sic] exhibeant reuerentiam uel honorem, donec per dictum legatum beneficium absolutionis recipiat, uel ad nostram accedat presentiam absoluendus. Inquiras preterea diligenter si postquam prefati nuntii sui a presentia nostra cum prefatis litteris redierunt, presumpsit diuina officia celebrare uel ecclesiastica conficere sacramenta; et quod inueneris, tuis nobis non differas litteris inimare, ut si ipsum constiterit contra ecclesiasticam disciplinam et claues Ecclesie attentasse, presumptionem suam animaduersione debita castigemus, et de uultu nostro iudicium prodeat equitatis.

Datum, ut supra.

Scriptum est ipsi archiepiscopo super hoc.



LXXIu.


Cum uenerabilis frater noster Tarantasiensis archiepiscopus quod fieri sibi nollet aliis non debuerit irrogare, mirum satis ducimus et molestum quod falcem in messem alterius mittere non expauit et ius sibi alienum temeritate propria usurpare; cum etiam de sua presumptione adeo magnum scandalum sit subortum quod nisi per sedem apostolicam, auctore Domino, sopiatur, ad totius orbis redundare poterit procul dubio detrimentum. Cum enim dubium non existat coronationem regum Alemannorum ad uenerabilem fratrem nostrum Coloniensem archiepiscopum pertinere, nec ipse deliquerit quare sua meruerit dignitate priuari, cum si etiam deliquisset,  per eumdem Tarantasiensem archiepiscopum non erat suo iure priuandus, cuius ipse iurisdictioni minime subiacebat, ipse maturitate pontificali neglecta, nec considerans que debebat, nobilem uirum Philippum ducem Sueuie in regem temere coronauit , et cum crederemus quod excessum suum recognosceret per seipsum et ad satisfaciendum nostro se conspectui presentaret, diutius exspectatus ipse adhuc quasi sub latibulo delitescens, putauit forte quod prolixitate temporis excessus eius a memoria nostra recederet, et sic ipse penam euaderet quam timebat, sicut ipsum conuenit non attendens quod diuturnitas temporis non minuit peccata, sed auget. Nolentes igitur, sicut  non debemus, quod de sua ualeant gloriari malitia presumptores, eidem Tarantasiensi archiepiscopo per scripta nostra districte precipiendo mandamus ut, usque ad proximam Dominicam qua cantabitur Letare Hierusalem, personaliter nostro se conspectui representet, super premissis omnibus et pluribus aliis plenarie responsurus. Alioquin, ex tunc se nouerit ab officio pontificali et sacerdotali suspensum, salua sententia, si quam tulit in eum uenerabilis frater noster episcopus Prenestinus, apostolice sedis legatus. Quocirca fraternitati tue per apostolica scripta mandamus et districte precipimus quatenus litteras nostras, quas ipsi Tarantasiensi dirigimus, eidem faciens per tuos nuntios presentari, si forte quod mandamus neglexerit adimplere,  tu eum suspensum per Tarantasiensem prouinciam publice nunties, et facias ipsam suspensionis seutentiam per districtionem ecclesiasticam, appellatione remota, inuiolabiliter obseruari.

Datum uelletri, ut supra.


Scriptum est eidem archiepiscopo super hoc.



LXXu. TREuIRENSI ARCHIEPISCOPO.

Si gratiam quam tibi exhibuimus iis diebus recognosceres, ut deberes, nequaquam factis apostolicis te opponeres nec mandatis nostris aliquatenus obuiares. Sed, ut uidemus et rerum indicia manifestant, abuteris patientia nostra, et que tibi per gratiam sunt collata uideris deducere in contemptum.  Nos autem nolentes de cetero in patientia sustinere que in contemptum sedis apostolice attentantur, fraternitati tue per apostolica scripta mandamus et sub debito iuramenti quo nobis teneris districte precipimus quatenus carissimum in Christo filium nostrum illustrem regem Ottonem in Romanorum imperatorem electum sine difficultate qualibet in regem recipias, eique fideliter adherendo, per te et suffraganeos tuos ac Ecclesie tue ministeriales potenter et patenter assistas, cum per eum te ac Ecclesiam tuam non ledi, sed iuuari. Si uero, quod non credimus, hac uice mandatum nostrum adimplere neglexeris, pena docente cognosces quam temerarium sit mandatis apostolicis obuiare.

Datum Laterani, uI Idus Nouembris, pontificatus  nostri anno quinto.



LXXuI. EPISCOPO PRAENESTINO APOSTOLICAE SEDIS LEGATO.

Supplicauit nobis archiepiscopus Treuirensis ut et cedendi licentiam preberemus. Licet autem eum et apostolice sedi minus deuotum et Ecclesie sue minus utilem cognoscamus, ueremur tamen ne, si cesserit in huius articulo tempestatis, Treuirensis Ecclesia non sine magno periculo diuidatur, aut talis illi succedat qui magis nobis indeuotus existat, nec nostrum uelit propositum imitari. Tu ergo, sicut uir prouidus et fidelis, diligenter ac sollicite inuestiges an forte predicta mala ualeant precaueri, et si pro certo cognoueris quod talis ei ualeat sine diuisione  substitui qui nostrum debeat adimplere propositum et curam Ecclesie Treuirensis utiliter exercere, tu nostra fretus auctoritate licentiam sibi cedendi concedas, prouisurus attentius ut malum non eueniat quod timemus et bonum proueniat quod optamus.

Datum Laterani, XuI Kal. Decembris, anno quinto.



LXXuII. IURAMENTUM OTTONIS REGIS ILLUSTRIS IN ROMANORUM IMPERATOREM ELECTI.

Ego Otto, Dei gratia Romanorum rex et semper Augustus, tibi domino meo Innocentio pape tuisque successoribus, et Ecclesie Romane spondeo, pulliceor, promitto et iuro quod omnes possessiones, honores et iura Romane Ecclesie pro posse meo  bona fide protegam et seruabo. Possessiones autem quas Ecclesia Romana recuperauit liberas et quietas sibi dimittam, et ipsam ad eas retinendas bona fide iuuabo, quas autem nondum recuperauit, adiutor ero ad recuperandum, et recuperatarum secundum posse meum ero sine fraude defensor, et quecunque ad manus meas deuenient, sine difficultate restituere procurabo. Ad has pertinet tota terra que est a Radicofano usque Ceperanum, exarchatus Rauenne, Pentapolis marchia, ducatus Spoletanus, terra comitisse Mathildis, comitatus Brittenorii, cum aliis adiacentibus terris expressis in multis priuilegiis imperatorum a tempore Lodoici. Has omnes pro posse meo restituam et quiete dimittam cum omni iurisdictione, districtu et honore suo.  uerumtamen cum ad recipiendam coronam imperii uel pro necessitatibus Ecclesie ab apostolica sede uocatus accessero, de mandato summi pontificis recipiam procurationes ab illis. Adiutor etiam ero ad retinendum et defendendum Ecclesie Romane regnum Sicilie. Tibi etiam domino meo Innocentio pape et successoribus tuis omnem obedientiam et honorificentiam exhibebo quam deuoti et catholici imperatores consueuerunt sedi apostolice exhibere. Stabo etiam ad consilium et arbitrium tuum de bonis consuetudinibus populo Romano seruandis et exhibendis et de negotio societatis Tuscie ac Lombardie. Similiter etiam consilio tuo et mandato parebo de pace uel concordia facienda inter me et Philippum regem Francorum. Et si propter negotium meum  Romanam Ecclesiam oportuerit incurrere guerram, subueniam ei, sicut necessitas postulauerit, in expensis. Omnia uero predicta tam iuramento quam scripto firmabo cum imperii fuero coronam adeptus.

Actum Nuxie in Coloniensi diecesi, anno incarnati uerbi 1201, uI Idus Iunii, in presentia Philippi notarii, Aegidii acolythi et Riccardi scriptoris prefati domini pape.



LXXuIII. COLONIENSI ARCHIEPISCOPO.

 Contumaciam Ioannis archiepiscopi Treuirensis esse tibi credimus per eius opera manifestam, qui prope positus iugiter intueris quod idem Ioannes iudicium Dei et Ecclesie non formidans, in  contemptum apostolice sedis statuta nostra rebellione damnabili nititur impedire. Exspectabamus enim hactenus exspectantes ut rediret ad cor et secum pariter cogitaret quam grauiter in transgressione iuramenti quod nobis corporaliter prestitit, et oculos diuine maiestatis offenderit, et leserit famam suam; sed, ut manifeste uidemus et rerum experimenta declarant, non solum excommunicationis sententiam qua tenetur contumaciter uilipendit, sed inebriatus calice ire Dei, quod dolentes dicimus, se in laqueum desperationis mittens, cum burgensibus ciuitatis et quibusdam clericorum et ministerialium Treuirensis Ecclesie in nostram iniuriam coniurauit, preuaricationem preuaricationi nequiter addens, ut si peccans peccatum ipsius, et existens in sordibus  sordescat adhuc, donec de medio fiat iuxta suorum exigentiam meritorum. Quia igitur in derogatione nostra tibi non est dubium derogari, fraternitati tue per apostolica scripta mandamus quatenus ad spiritualia Treuirensis Ecclesie, que in terra temporali tibi iurisdictione subiecta consistunt, tandiu nostra fretus auctoritate, appellatione remota, manus extendas, et de ipsis utiliter ordines et disponas, donec Treuirenses nobis rebelles exstiterint et ab Ecclesie gremio permanserint sequestrati: prouisurus attentius ut in eos tanquam inimicos Ecclesie ac imperii, sedis apostolice matris tue, sicut deuotus filius, iniurias persequaris. Nos enim, nisi ad  mandatum Ecclesie cum satisfactione debita reuertantur, in eos manus nostras curabimus aggrauare, et merito [poterunt] formidare ne sub iugo quod de collo Treuirensis Ecclesie misericorditer aliquando sedis apostolice manus excussit, eam sicut ingratam reducamus in proximo, spoliantes eam metropolitica dignitate ac restituentes eam Ecclesie cuius fuit.

Datum Laterani, XII Kal. Decembris.



LXXIX. UNIuERSIS PRINCIPIBUS ALEMANNIAE.

Scrutator renum et cordium iehsu Christus, cui nichil penitus est occultum, imo qui omnia nouit antequam fiant, sicut nostri animi puritatem, et conscientia nobis est testis quod super negotio imperii  pure processimus, nec in aliquo uel imperiali magnificentie uel nostre derogare uoluimus dignitati. Nouimus enim quod imperium a Grecia in Germaniam per Romanam Ecclesiam pro sua fuerit defensione translatum; et ideo tanto amplius ad eius exaltationem intendimus, quanto in eo Ecclesiam credimus potius exaltari, cum sciamus quod frequenter gladius spiritualis contemnitur si materiali gladio non iuuatur. Nouimus etiam quod multarum heresum prauitates contra fidem catholicam se extollunt, et uulpes que in foueis suis suas consueuerant latebras confouere, in aperto iam uineam Domini Sabaoth demoliri nituntur, et non Philisthinorum messes sed nostras caudis colligatis adinuicem  deuastare. Unde tanto ardentius pacem affectamus imperii et optamus unitatem ipsius quanto per dissensionem uestram diutius huiusmodi uulpium captura differtur, et tante non tam iniurie quam iacture ultio prolongatur. uerum dolemus non modicum et mouemur quod littere nostre, per quas uobis plenius nostre mentis sinceritas patuisset, quorumdam astutia supprimuntur, et quod aliqui Ecclesie ac imperii concordiam odientes, scripta nostra sinistra interpretatione peruertunt, non attendentibus uobis quod eorum est quod male recitant, et non nostrum. Sane ad uestram potuit audientiam saltem per famam publicam peruenisse qualiter post exspectationem diutinam primo uos ad concordiam curauerimus inuitare, qualiter secundo consilium  nostrum fideliter uobis duxerimus exponendum, et studuerimus uos super his diligenter instruere que negotio congruere uidebantur. Ceterum cum nec per commonitionem nec consilium aut instructionem in aliquo nos proficere uidissemus, nolentes ulterius sustinere iacturam Ecclesie, cum duobus simul non possemus fauere ad imperium pariter obtinendum, et alter de electis uestris propter excommunicationem publicam et persecutionem uulgatam quam progenitores eius et ipse in apostolicam sedem et Ecclesias non dubitauerant exercere, propter insolentiam etiam quam exercuerunt in principes et alios sibi subiectos, et ne libertas principum  in imperatoris electione uilesceret si non per electionem sed successionem in filios transferri a patribus et in fratres a fratribus imperium uideretur, et propter alias plurimas rationes non sit idoneus ut imperium debeat obtinere, in reliquum nos oportuit consentire, cum a quibusdam uestrum electus ubi debuit et a quo debuit fuerit coronatus, nec aliquid in personam obiiceretur ipsius per quod esset merito reprobanda. Quia uero nec adhuc pax est imperio restituta, imo nunc etiam ex dissensione uestra leduntur pauperes et Ecclesie confunduntur, uolentes his malis quantum honeste possumus obuiare, uniuersitatem uestram monemus et exhortamur attentius et per apostolica scripta mandamus quatenus, a festo Resurrectionis Dominice nunc  primo uenturo usque ad annum, treugas adinuicem ineatis, medio tempore de concordia pertractantes, et, si necesse fuerit, ad Romanam recurrentes Ecclesiam: que cum singulis uestrum in negotio singulari adesse desideret et prodesse, in hoc negotio, quod est uobis et ipsi commune, tanto libentius uobis communiter aderit quanto in pace imperii tranquillitatem quoque suam efficacius procurabit.

Datum Laterani.



LXXX. COLONIENSI ARCHIEPISCOPO.

Licet de fraternitate tua diuersi nobis per litteras et nuntios diuersa sepe significauerint et aduersa,  quia tamen ex diuine pagine didicimus lectione quod non omni spiritui est credendum, cum angelus Satane se interdum in lucis angelum transfiguret, non potuimus, sicut non debuimus, quidquam de te suspicari sinistri, cum fidem et deuotionem tuam, constantiam et fortitudinem in multis fuerimus iam experti. Nam quis crederet sane mentis quod occasione contrahende affinitatis uel obligationis cuiuslibet eum desereres et abiiceres quem creasti, et illi adhereres pariter et faueres qui in Coloniensis Ecclesie ac tue persone contemptum, ad quam specialiter inter reliquos principes electio regis spectat, per intrusionis uitium nomen sibi regium usurpauit, et in maius tui honoris  dispendium et persone despectum, cum tu solummodo reges in imperatores electos coronare debeas ex antiqua Coloniensis Ecclesie dignitate, per Tarantasiensem archiepiscopum imponi sibi fecit regium diadema? Quis etiam crederet, cum hactenus pondus diei portaris et estus, quod nunc labores et expensas uelis amittere quas pro defensione karissimi in Christo filii nostri illustris regis Ottonis in Romanorum imperatorem electi et iuris Coloniensis Ecclesie imo uerius tui facti subisti? Quis crederet ut cum apostolice sedis gratiam obtineas et fauorem, et de imperatore futuro et presumere ualeas et sperare, ipso turpiter derelicto, illi turpius imo etiam perniciosius adhereres cuius progenitores fere semper Coloniensem fuerunt Ecclesiam  persecuti, sicque nostram indignationem incurreres, nec de alio, si in imperatorem promoueretur, forsitan aliqua posses ratione sperare? Quis presumeret ut cum pro tuenda Coloniensis Ecclesie dignitate ea feceris hactenus ad que nullus predecessorum tuorum ausus fuerat aspirare, quod nunc maculam in gloria tua poneres, et retro respiceres, et opus manuum tuarum uelles tam leuiter abolere? Quis presumeret quod contra deuotionem et obedientiam apostolice sedis, Coloniensis Ecclesie dignitatem pariter et honorem, fidelitatem et iuramenta que predicto regi sepius prestitisti, tam leuiter desisteres ab incepto, et contra factum proprium qualibet facilitate uenires? Ad hoc quidem nec te inducere illud debet quod a quibusdam maliloquis  in dispendium tue fame confingitur, uidelicet quod labores et expensas huiusmodi solus nequeas tolerare, cum pro tuenda Coloniensis Ecclesie dignitate non solum terrenam erogare substantiam, sed animam etiam ponere tenearis.

Preterea cum Ecclesia Romana tuum in hac parte iudicium sit secuta, licet illud suum fecerit approbando, tibi est summopere precauendum ne, si aliquid egeris per quod intelligat se delusam, illusionem huiusmodi non possit nec debeat equanimiter sustinere. Nosse quoque te credimus sicut uirum prouidum et discretum quod frustra formaretur concordia inter hominem et serpentem, cum male remuneret suos hospites serpens in gremio enutritus, nec sit facile noua in corde ueteri meditari.  Manet enim apud nobilem uirum Philippum, ducem Sueuie, alta mente repostum qualiter quasi solus impedieris promotionem ipsius et ipsum cegeris thesaurorum suorum copias in uacuum exhaurire, ac sua ipsum hactenus intentione frustraueris. Unde, licet forsan ex parte impedimenti materiam tolleres, quia tamen nec de ipsius pectore precedentis repulse, quam ualde iniuriosam reputat, nec tante more memoriam aboleres, nec posses erogatam pecuniam restaurare, ipse sibi nec de damno nec de iniuria crederet satisfactum, sed in te potius quidquid amodo ipsi sinistri contingeret uel contigit hactenus retorqueret; et quamuis uasa iracundie sue in te forsitan effundere non ualeret,  indignum tamen semper sui fauoris gratia reputaret. Quia ergo plene de prudentia tua et discretione confidimus, et tam de constantia quam fidelitate speramus, nichil tale de te penitus suspicantes, fraternitatem tuam monemus et exhortamur attentius et per apostolica scripta sub obtentu gratie nostre districte precipiendo mandamus quatenus in tue mentis proposito perseuerans, ad promotionem regis ipsius potenter intendas, nec patiaris plantam quam tu ipse plantasti per humoris defectum arescere, quam uales, si uelis, uberius irrigare. Nouimus enim quod tanta prudentia et potentia tue fraternitatis existit ut cum fauore nostro, qui a multis sollicitudinibus expediti, expeditius et melius promotioni eiusdem regis intendere iam ualemus,  quod feliciter incepisti, si plene uelis, possis felicius consummare  . Sane nosse te uolumus quod damnate memorie Marcualdus, qui nos magis fraudibus quam uiribus molestabat, Conradus dux olim Spoleti, qui ut in locum eius succederet in Siciliam accedebat, Otto de Barenste, qui sancte memorie Leodiensem episcopum interfecit, et frater ipsius, dextera Domini faciente uirtutem, miserabiliter exspirarunt. Unde cum in eorum decessu pars ipsorum sit pene penitus annullata, pro parte maiori a sollicitudinibus regni Sicilie liberati, super negotio imperii plenius intendemus  . Nam etiam carissimo in Christo filio nostro Frederico illustri regi Sicilie soror karissimi in Christo filii nostri illustris regis Aragonum est de mandato nostro et  assensu suorum familiarium desponsata; et nuntii sunt missi solemnes, qui non solum eam sed et matrem deducant, ut ipsa puerum nutriat et puellam. Ceterum tua fraternitas non ignorat quod cum multi archiepiscoporum et episcoporum fidem non teneant, iuramenta non seruent, et despiciant Petri claues, nobis suggeritur a plerisque ut propter hoc et alias multas necessitates Ecclesie generale concilium conuocemus: quod si duxerimus conuocandum, te personaliter uolumus interesse. Te igitur super hoc sicut uenerabilem fratrem et de quo plene confidimus, consulentes, uolumus et mandamus ut tam de his quam de aliis que premisimus nobis quam citius per fidelem nuntium et discretum non differas respondere.

 Datum Laterani.





LXXXI. LITTERAE OTTONIS REGIS IN ROMANORUM IMPERATOREM ELECTI.

uenerabili in Christo Patri ac domino INNOCENTIO sacrosancte Romane Ecclesie summo pontifici OTTO, Dei gratia et sua Romanorum rex et semper Augustus, debitam subiectionem et reuerentiam cum filiali dilectione.

Paternitati uestre, Pater sancte, significamus quod Coloniensis Ecclesia Coloniensem archiepiscopum ita nobis in fidelitate alligauit quod ipsum nunquam firmiorem et stabiliorem habuimus quam nunc habemus; quia si a compromissione facta resilire  uellet, non posset. Sciatis preterea quod nos cum carissimo auunculo nostro rege Anglie sumus confederati, ita quod ipse contra omnes homines in rebus et in pecunia nobis subuenire tenetur una cum regno suo, et nos ei, saluo honore et honestate Romane Ecclesie, cui nos et ipse nunquam deerimus. Tenetur enim auunculus noster cum rege Francie facere pacem, sicut et nos de mandato uestro tenemur. Alioquin, pacem et concordiam cum ipso non fecissemus, nisi nobis et Ecclesie Romane uideremus expedire. Nihil etiam, teste legato, fecimus in preiudicium regis Francie. In spe sumus cuiusdam magne nostre promotionis; de qua cum  certificati fuerimus, quam Deo uolente breuiter sciemus, uobis tanquam Patri ac domino nostro significabimus; et uos cum tota curia per Dei gratiam gaudebitis. Sciatis insuper certissime quod omnem promotionem nostram, post Deum, sanctitati uestre recognoscimus, nuntios nostros, uos ad certificandum de statu nostro, uobis sepius transmittimus; sed si ad uos ueniant ignoramus. Nos enim super omnia prosperum statum uestrum audire desideramus. Ea que scripsistis pro nobis in Teutoniam supplicamus ut idem faciatis in Italia.



LXXXII. ILLUSTRI OTTONI REGI IN ROMANORUM IMPERATOREM ELECTO.

Non oportet ut animi puritatem, quam in promotionis  tue negotio gessimus, litteris exprimamus, cum iam intentionem nostram opera manifestent, nec super his egemus testibus peregrinis que tua serenitas recognoscit. Nouit enim celsitudo regalis quod post eum a quo est omnis potestas, cum sit Rex regum et Dominus dominantium, per nos uicarios eius indignos tue promotionis initium felicem hactenus est sortita progressum, licet principium debile processus difficilis sit secutus. Unde regia serenitas non miretur si nondum iuxta uotum nostrum et suum ceptum est negotium consummatum, quia nichil repente fit summum, ipsumque negotium tam magnum existit quod in secularibus non est maius, et si ad huius promotionis primitias et medii temporis obstacula respectus debitus habeatur,  non sit modicum reputandum quod in tantum est per Dei gratiam prosperatum. Nos autem de tua prosperitate gaudemus, et successus tuos proprios reputamus; utpote qui plante nostre obliuisci non possumus, sed quam plantauimus et rigauimus, letamur ab eo sine quo neque qui plantat neque qui rigat est aliquid plenius augmentari. Gaudemus etiam quod memor proprie sponsionis, in forma pacis quam cum carissimo in Christo filio nostro Philippo illustri rege Francorum pacem, sicut et tu, ipse facere teneretur. Monemus igitur serenitatem tuam et exhortamur in Domino quatenus de tua promotione sollicitus, que ad eam spectare cognoueris, studeas efficaciter procurare.  Specialiter autem tibi caueas ab insidiis malignorum, ne in personam tuam aliquid ualeant machinari. Nos enim, quantum nobis permittit Dominus, ultra forte quam credas super promotionis tue negotio uigilamus, sperantes quod illud, dante Domino, desideratum celeriter consequetur effectum. De nobis autem nosse te uolumus quod ualemus per Dei gratiam et uigemus, et uniuersa nobis, quantum tamen humana conditio patitur, pro uoto succedunt.

Datum Laterani, Idibus Ianuarii.



LXXXIII.


 Perfidiam archiepiscopi Treuirensis uos non credimus ignorare: qui licet preter communis obedientie uinculum et iuramentum fidelitatis quo Ecclesie Romane tenetur, nobis promiserit firmiter et iuramento firmarit quod, super facto imperii, beneplacitum nostrum sine conditione qualibet sequeretur, quasi tamen hec omnia paruipendens, non solum super hoc nostris hactenus noluit obedire mandatis, sed pro uiribus restitit et resistit ne nostrum beneplacitum impleatur, latam etiam in se excommunicationis sententiam paruipendens; nec credit sue presumptioni sufficere quod inobedientie reus, transgressor fidei et iuramenti proprii uiolator effectus, contra id quod nobis firmiter repromisit,  litteris suis patentibus super hoc apud nos in testimonium derelictis, uenire presumit, sed uos etiam, sicut accepimus, in testimonium inuocat falsitatis, asserens quod personam karissimi in Christo filii nostri illustris regis Ottonis in Romanorum imperatorem electi exceperit cum iurauit. Nos igitur eius contumaciam attendentes, excommunicationis in ipsum sententiam duximus proferendam; sed ipse adhuc in sua contumacia perseuerans, eam contemnere non ueretur. Nolentes igitur temeritatem huiusmodi relinquere incorrectam, fraternitati uestre per apostolica scripta mandamus et districte precipimus quatenus excommunicatum eum singulis diebus Dominicis et festiuis, pulsatis campanis et candelis accensis, publice nuntietis et  per uestras faciatis dieceses sub solemnitate simili nuntiari; ex parte nostra denuntiantes eidem quod nisi post denuntiationem nostram infra sex menses ad mandatum nostrum redierit humiliter et deuote, ac sicut iuramento tenetur, super facto imperii nostre satisfecerit uoluntati, ex tunc, conuocato uicinorum episcoporum concilio, de consilio fratrum nostrorum depositionis in eum sententiam proferemus.

Datum Laterani, uI Kal. Martii, pontificatus nostri anno sexto.



LXXXIu. PRAENESTINO EPISCOPO APOSTOLICAE SEDIS LEGATO

Recepimus litteras quas tua nobis fraternitas destinauit benignitate qua decuit, et diligenter notauimus que per eas apostolicis auribus intimasti. Gaudemus  autem et fraternitatem tuam in Domino commendamus quod inter gentes prius incognitas et populos lingue quam non noueras constitutus, talem te studes tam in uerbis quam actibus exhibere ut uidentes opera tua bona glorificent Patrem nostrum, a quo est omne datum optimum et donum omne perfectum, et nobis in actionibus gratiarum assurgant quod angelum pacis ad eos duximus destinandum. Unde, post eum qui dirigit gressus nostros, tue non modicum ascribimus probitati quod in tantum per Dei gratiam in manibus tuis negotium est imperii prosperatum, cum opere pariter et sermone carissimo in Christo filio nostro illustri regi Ottoni  in Romanorum imperatorem electo fauorem comparaueris plurimorum, apud quos et loquebatur lingua prudenter et sufficienter perorabat honestas. Gaudemus etiam quod, etsi necessitates nimias patiaris, quia tamen abundare, secundum Apostolum, et penuriam pati nouisti,  noluisti cuiquam esse oneri, sed paucis contentus existens paupertatem quasi diuitias reputasti. Nos autem fraternitati tue prouidere uolentes, uenerabiles fratres nostros episcopos et canonicos Metenses et Cameracenses et uniuersos prelatos in Metensi et Cameracensi diecesibus constitutos per nostras litteras increpamus super eo quod tibi, licet absenti, noluerunt in procurationibus subuenire; quibus etiam districte precipimus ut siue ad ipsos accesseris, siue alias fueris commoratus,  procurationum subsidia ita liberaliter tibi studeant exhibere quod subsequens liberalitas culpam redimat precedentem. Alioquin, sententiam quam in eos duxeris proferendam ratam nos scribimus habituros et facturos inuiolabiliter obseruari. Generales etiam litteras super procurationibus exigendis tibi transmittimus: quas fine simili terminamus, legationis tue litteris innouatis. Scribimus etiam carissimo in Christo filio nostro illustri regi Danorum ut cum confederationis inter eum et predictum regem Ottonem inite mediator et confirmator exstiteris, si propter hanc uel aliam causam te ad presentiam eius oportuerit proficisci, sicut legatum apostolice sedis te benigne recipiat et honorifice studeat pertractare, consiliis tuis et monitis acquiescens.  Similes quoque litteras, imo efficaciores etiam uenerabilibus fratribus nostris archiepiscopis et episcopis per Teutoniam constitutis sicut uidere poteris, destinamus. Contra Treuirensem autem scribimus uenerabilibus fratribus nostris archiepiscopis et episcopis per Teutoniam constitutis ut singulis diebus Dominicis et festiuis, pulsatis campanis et candelis accensis, excommunicatum eum publice nuntient, et per dieceses suas sub solemnitate faciant similiter nuntiari; ex parte nostra denuntiantes eidem quod, nisi post denuntiationem eorum infra sex menses ad mandatum nostrum redierit humiliter et deuote, ac, sicut iuramento tenetur, super facto imperii nostre satisfecerit uoluntati, ex  tunc, conuocato conuicinorum episcoporum concilio, de consilio fratrum nostrorum depositionis in eum sententiam proferemus. Monemus igitur fraternitatem tuam et exhortamur attentius et per apostolica tibi scripta mandamus quatenus non deficias, sed proficias potius et ad promotionem negotii quod tue discretioni commisimus exsequendum sicut hactenus, imo fortius quam hactenus sicut de tua deuotione speramus, intendas; quoniam, prout credimus, in breui terminabitur labor tuus ad exaltationem sedis apostolice, augmentum imperii et tue fraternitatis honorem.

Datum Laterani, uI Kal. Martii, anno sexto.



LXXXu. UNIuERSIS TAM ECCLESIASTICIS QUAM SAECULARIBUS PRINCIPIBUS ALEMANIAE.


Cum Ecclesia Romana supra firmam petram a Christo sit petra fundata, sicut ipse testatur ad Petrum, Super hanc petram edificabo Ecclesiam meam , non est de ipsius instabilitate temere presumendum, que super ipso summo angulari lapide Christo Iesu edificata, constans et immobilis perseuerat. Cum enim fundamentum eius positum sit preter quod aliud poni non potest, quod est Christus iehsu, et liquefacta terra, et omnibus habitantibus in eadem, ipsius columnas Dominus confirmarit, nec fluminum impetus, nec impulsus uentorum, nec pluuiarum formidabit insultus; quoniam  in illo est stabilitate perpetua solidata quem Iordanis conuersus retrorsum expauit, qui imperat uentis et mari et pluuiis ponit legem. Ipsa est etenim domus illa de qua Dominus in Euangelio protestatur: Descendit pluuia, et uenerunt flumina, et flauerunt uenti, et irruerunt in domum illam, nec cecidit: fundata enim erat supra petram . Absit igitur ab ea nota cuiuslibet leuitatis, absit ut leuiter reuocet quod mature disponit, absit ut in seipsa infirma sit et uacillet, que si auorum fluctuent instituta, illa, cum expedit, concessa sibi celitus auctoritate confirmat. Petro enim et successoribus eius principaliter intelligitur a Domino esse dictum: Ego rogaui pro te, Petre, ut non deficiat fides tua; sed tu aliquando conuersus, confirma fratres tuos . Non igitur deficiet fides Petri, uel apostolice sedis auctoritas uacillabit; quoniam is qui se asserit orasse pro ea, in omnibus est pro sui reuerentia, sicut testatur Apostolus, exauditus; qui licet corporalibus subtractus aspectibus in celum ascenderit sedens ad dexteram Dei Patris, Ecclesiam tamen orphanam non reliquit, quam potenter protegit et presentialiter ipsam custodit. Nam ipsemet apostolis repromisit: Ecce, inquiens, ego uobiscum sum omnibus diebus usque ad consummationem seculi . De huius ergo protectione secura et presentia confortata dum habet, imo quoniam habet Dominum adiutorem, non timet quid faciat sibi homo, sciens quod porte inferi aduersus  eam non poterunt preualere, nec alius soluere quos ipsa ligarit uel ligare quos soluerit tradita sibi a Domino potestate. Credi ergo non debet quod in se ipsa discors existat, cum eam sibi elegerit Dominus non habentem maculam neque rugam. Hec est enim tunica inconsutilis desuper contexta per totum, que diuisa non fuit etiam tempore passionis. Hec est una columba, de qua legitur in Canticis canticorum; Una est columba mea, perfecta mea; una est matri sue, electa genitrici sue . Hec est unum ouile, de quo Dominus in Euangelio protestatur: Fiet unum ouile et unus pastor . Licet enim aliquando quidam conati sint illam diuidere, ipsam tamen potius purgauerunt, cum, recedentibus tenebris, lucida tota remanserit non habens partem  aliquam tenebrarum, de quibus Ioannes Apostolus ait: A nobis exierunt, sed non fuerunt ex nobis . Miramur ergo non modicum et mouemur quod pestilentes quidam filii tenebrarum, Satane discipuli, prenuntii Antichristi, nobis et Ecclesie Romane notam uolunt impingere leuitatis, tanquam quod cum multa grauitate statuimus uelimus leuiter reuocare. Nec hoc solo contenti, moliuntur innuere, licet frustra, quod inter nos et fratres nostros zelus sit et contentio, nec sapiamus idem, sed in emulatione et contentione ad ea que statuimus procedamus; cum tantus potius per Dei gratiam uigeat inter nos caritatis affectus et tam insolubile maneat uinculum unitatis ut sit nobis cor unum et anima una, secundum Psalmistam, ambulantibus in domo Domini  cum consensu. Ipsi autem uolentes auctoritati sedis apostolice derogare ac in dubium reuocare quod fecimus, tam super imperii Romani negotio contra carissimum in Christo filium nostrum illustrem regem Ottonem in Romanorum imperatorem electum quam super facto Ecclesie Maguntine aduersus uenerabilem fratrem nostrum Siffridum archiepiscopum Maguntinum, falsas presumpserunt litteras exhibere, uolentes quosdam ex fratribus nostris a nobis discordes ostendere, ac sic animos uestros a consiliis nostris et monitis reuocare. uerum mentita est iniquitas sibi, quia preualere non potuit ueritati figmentum, cum litterarum falsitas manifesta sitrecte intuentibus per seipsam, cum nec littere que tanquam sub nomine nostro misse fuerunt Patauiensi,  Frisingensi et Eistensi episcopis presentate, Ecclesie Romane stylum redoleant, nec ille que dicuntur a quibusdam nostris fratribus destinate fratrum nostrorum sapiant grauitatem; imo tanta sit inconcinnitas in utrisque ut nullus sane mentis de ipsis debuerit dubitare. Unde culpabiles se ostendunt qui earum procedere occasione presumunt. Cum ergo nec super imperii Romani negotio nec super facto Ecclesie Maguntine a nostro uelimus proposito declinare, uniuersitatem uestram monemus et exhortamur attentius et per apostolica uobis scripta mandamus quatenus super utroque consiliis nostris et monitis intendatis: scituri pro certo quod non intendimus ad depressionem imperii, sicut mendaces aliqui mentiuntur, sed ad exaltationem ipsius propensius  aspiramus.

Datum Laterani, Non. Aprilis.





LXXXuI. LITTERAE CARDINALIUM AD UNIuERSOS TAM ECCLESIASTICOS QUAM SAECULARES PRINCIPES ALEMANNIAE.

Tam super imperii Romani scissura quam super Ecclesie Maguntine discordia pio compassionis affectu dolemus, affectantes utriusque commodum et honorem. Cum autem et dominus papa nobiscum et nos cum ipso simus per Dei gratiam unanimes et concordes, quoniam ipse nos tanquam fratres et filios diligit et honorat, et nos eum tanquam patrem et dominum reueremur et ueneramur, mirari cogimur et moueri quod quidam homines pestilentes, illius  utique filii qui ab initio mendax fuit et in ueritate non stetit, sub nomine ipsius domini pape ac quorumdam ex nobis, tam super imperii Romani negotio contra illustrem regem Ottonem in Romanorum imperatorem electum quam Ecclesie Maguntine contra uenerabilem fratrem nostrum Siffridum archiepiscopum Maguntinum, falsas presumpserunt litteras exhibere, uolentes super utroque negotio nos discordes ostendere, ut possent auctoritati sedis apostolice derogare. Quia uere Dominus Romanam Ecclesiam super firmam petram stabili soliditate fundauit, cuius idem ipse fundamentum est et fundator, frustra quis existimat ut ab iis que etiam multa disponit maturitate consilii profana facilitate recedat, presertim hoc tempore quo, quantum hominibus est concessum, non impetu uoluntatis  effertur, sed motu dirigitur rationis. Ideoque reprehensibiles conuincuntur qui litteris falsis utentes, apostolicum moliuntur impedire statutum; presertim cum huiusmodi littere tam manifestam exprimant falsitatem ut nemo sane mentis super iis debuerit dubitare. Uniuersitatem itaque uestram rogamus attentius et monemus quatenus tam de domino nostro summo pontifice quam nobis ipsis nichil uelitis suspicari sinistri, nec credatis immissionibus que fiunt per angelos malos; sed salubribus Ecclesie Romane consiliis intendatis, que non ad depressionem imperii, sed eius exaltationem intendit. Licet autem aliqui nostrum pro diuersis Ecclesie necessitatibus sint absentes, quia tamen  unum et idem eos nouimus sentire nobiscum, has litteras cum sigillo omnium qui apud sedem apostolicam presentes existimus sub uniuersitatis nomine destinamus.



LXXXuII. ARCHIEPISCOPIS, EPISCOPIS, RECTORIBUS, POTESTATIBUS, CONSULIBUS, MARCHIONIBUS, COMITIBUS ET ALIIS NOBILIBUS LOMBARDIAE.

Inter actiue uite sollicitudines, quibus cum Martha iugiter occupamur, cura plurima satagentes, duo sunt que precipua reputamus, utpote que angunt amplius mentem nostram, et familiarius tangunt Ecclesiam generalem, uidelicet imperii Romani diuisio et necessitas terre sancte. Unde tanto super  iis nobis est consultius procedendum, quanto maiori egent grauitate consilii et ad plurium utilitatem pertinent si sollicite procurentur, et si fuerint negligenter omissa redundant in plurium lesionem. Licet igitur utrumque sic respiciat Romanam Ecclesiam ut totum tangat populum Christianum, quia tamen imperii Romani negotium specialiter ad statum pertinet Lombardie, per uenerabiles fratres nostros Ferrariensem, Papiensem et Placentinum episcopos, qui nobis, nullo mediante, subiecti uinculo sunt fidelitatis astricti, consilium et auxilium uestrum duximus requirendum. Monemus igitur uniuersitatem uestram et exhortamur attentius, et per apotolica uobis scripta mandamus quatenus cum ab eisdem episcopis fueritis euocati, ad eorum presentiam  accedentes, consilium et auxilium uestrum super predictis articulis eis et nobis per eos fideliter exponatis: scituri pro certo quod cum opportunum uideatur tempus adesse, non parcemus laboribus nec expensis quo minus opportune per nos et alios Ecclesie Romane deuotos adiuti, utrumque, fauente Deo, ad optatum perducamus effectum.

Datum Ferentini, XIII Kal. Augusti.



LXXXuIII. FERRARIENSI, PAPIENSI ET PLACENTINO EPISCOPIS.

Inter actiue, etc., usque Lombardie, per uos, qui nobis nullo mediante subiecti uinculo estis fidelitatis astricti, et ob hoc apostolice sedis negotia fiducius uobis committimus exsequenda, consilium et auxilium uenerabilium fratrum nostrorum archiepiscoporum  et episcoporum et dilectorum filiorum rectorum, potestatum, consulum, marchionum, comitum et aliorum nobilium Lombardie duximus requirendum. Ideoque fraternitati uestre per apostolica scripta mandamus et districte precipimus quatenus eos ad locum idoneum conuocantes, inquiratis et simul ab omnibus et seorsim a singulis, secrete tamen et caute, quid sentiant et quid uelint super capitulis memoratis; et id nobis tam per uestras quam per eorum litteras fideliter intimetis, uestra quoque consilia subscribentes. Taliter autem mandatum apostolicum impleatis quod super hoc sollicitudinem uestram debeamus merito commendare.



LXXXIX. POTESTATI ET CONSULIBUS MEDIOLANENSIBUS.


Cum super facto imperii iampridem noueritis mentem nostram et consilium uestrum nobis per litteras uestras duxeritis exponendum, miramur quod adesse nobis hactenus neglexistis; presertim cum pro certo noueritis quod nobilis uir Philippus dux Sueuie progenitorum suorum inherens uestigiis, ad depressionem ciuitatis Mediolanensis intendat, et carissimus in Christo filius noster illustris rex Otto in Romanorum imperatorem electus, inclyte recordationis Henrici ducis Saxonie patris sui, qui etiam contra mandatum imperii uestram dilexit pro uiribus ciuitatem, sicut plenius id nouistis, exempla secutus, ad honorem uestrum et augmentum aspiret. Non ergo deberetis finem negotii, quasi sedentes  a longe, taciti exspectare, ne inde amittatis gratiam regis ipsius unde non possitis ducis beneuolentiam obtinere, quodque rex uobis ad negligentiam, dux imputet ad uindictam, utpote qui uestram nouit plenius uoluntatem. Licet ergo super facto imperii uenerabilium fratrum nostrorum archiepiscoporum et episcoporum, dilectorum quoque filiorum rectorum, potestatum, consulum, marchionum, comitum et aliorum nobilium Lombardie consilium et auxilium requiramus, uos tamen per speciales litteras, secreto tamen et caute, duximus uisitandos, nobilitatem uestram monentes et exhortantes attentius et per apostolica uobis scripta mandantes quatenus taliter, cum possitis, hoc negotium  dirigatis, quod ad honorem apostolice sedis et uestre ciuitatis augmentum nostrum et uestrum desiderium felicem exitum sortiatur: scituri pro certo quod cum tempus immineat opportunum, non parcemus laboribus nec expensis quo minus opportune per uos et alios Ecclesie deuotos adiuti negotium ipsum, auctore Deo, ad optatum perducamus effectum.



XC. SALZBURGENSI ARCHIEPISCOPO.

Ad usitatam fallendi speciem assueti fallacie recurrentes, quod uiribus nequeunt, nituntur fraudibus obtinere, et falso astruunt quod uere nequeunt affirmare, auctoritatem sibi ex mendacio mendicantes. uerum  quia frustra iacitur rete ante oculos pennatorum, preualere non poterit falsitas apud eos qui ueritatem diligentius inuestigant, nec robur ex fallacia sortietur qui cum fallere uelit proximum, fallit potius semetipsum, quia cadent pariter figulus et figmentum. Sane ad nostram noueris audientiam peruenisse quod Sueuie dux Philippus, ut corda principum carissimo in Christo filio nostro illustri regi Ottoni in Romanorum imperatorem electo fauentium infirmaret, et ex simulato fauore nostro robur aliquod obtineret, fecit per Teutoniam diuulgari quod dilectum filium priorem Camaldulensem ad eius presentiam miseramus, eum ad coronam imperii euocantes. Ceterum, ut coram Deo sub testimonio conscientie nostre loquamur, nec priorem  predictum nec alium ad ducem ipsum duximus destinandum; sed priorem eumdem ab eo missum recepimus offerentem plura et plurima referentem sub testimonio litterarum quas dux ipse sigillo fecerat aureo roborari  ; cumque idem prior ex eius parte proponeret coram nobis quod paratus erat ad mandatum Ecclesie Romane redire, a nobis non potuit responsum aliud extorquere nisi quod cum redeuntibus ad Ecclesie gremium nolimus aditum uenie denegare, prompti eramus eum recipere sicut quemlibet penitentem. Monemus igitur fraternitatem tuam et exhortamur attentius et per apostolica tibi scripta mandamus quatenus quidquid malitiose fingatur, quecunque immissiones per angelos malos  fiant, non credas quod a constantia mentis nostre tam leuiter recedamus et quod uelimus in duabus uiis inequalibus gressibus claudicare. Nullus ergo de nobis suspicetur huiusmodi leuitatem, cum non fuerimus hactenus in proposito nostro leues, nec apostolica sedes, que in petre illius est firmitate fundata de qua dicit Apostolus: Petra autem erat Christus , que mature disposuit, de facili soleat reuocare. Ad hec, licet de te quedam nobis fuerint sinistre suggesta, nos tamen de tue deuotionis constantia indubitatam fiduciam obtinentes, fidem suggestis nolumus adhibere; fraternitati per apostolica scripta mandantes quatenus in fidelitate stabiliter  perseuerans, ea semper efficias que ad honorem et profectum ipsius debeant prouenire, ut et nos commodis et augmentis tuis efficaciter intendere teneamur.

Datum Ferentini, u Idus Septembris.



XCI. ILLUSTRI REGI OTTONI IN ROMANORUM IMPERATOREM ELECTO.

Ei qui mortificat et uiuificat, deducit ad inferos et reducit, faciens in tentatione prouentum, quas possumus gratiarum exsoluimus actiones quod non est oblitus inutilis serui sui, sed in uere dilectionis indicium uisitans uisitauit nos, qui quos amat arguit et castigat, et in corporis egritudine manum suam super nos aliquantulum aggrauauit. uerum  quoniam non uult mortem peccatoris, sed ut conuertatur et uiuat, morti nos tradere noluit; sed secundum multitudinem miserationum nostrarum [suarum] saluos nos faciens, alligauit contritiones nostras, et egritudinem mitigauit, et flagellum quod super nos misericors et miserator induxit misericorditer releuans, adhuc nos Ecclesie sue seruitio reseruauit; ita quod iam per eius gratiam in bona sumus conualescentia constituti. Utinam autem uirtutem ex infirmitate perficiat, ut precedens infirmitas future sit materia firmitatis; quatenus ex ipsa reddamur egritudine fortiores, et cum imperfectum nostrum perfectius nunc et plenius agnoscamus, si quid possumus, si quid sumus aut scimus, si quid laudabiliter  agimus, non nostris tribuamus meritis, sed ei potius ascribamus, scientes quod neque qui plantat neque qui rigat est aliquid, sed qui incrementum dat Deus. Si ergo tanto tempore serenitatem regiam distulimus uisitare litteris, non moueatur aliquatenus aut miretur; cum satis nobis fuerit uisitationis tempore in uisitatorem intendere, nec uisitati possemus de facili alios uisitare. Inter ipsos autem doloris stimulos et infirmitatis augustias in eo qui consolatur nos in omni tribulatione nostra consolationem accepimus, et in egritudinis tristitia sumus letiores effecti quod letos de tua serenitate audiuimus rumores quod is qui uisitat et facit redemptionem plebis sue docuit manus tuas ad prelium et digitos instruxit ad bellum, infirmans arcum  fortium qui in sua potentia confidebant, ut sic a facie tua fugerent quod nec congressum etiam exspectarent. Monemus igitur serenitatem regiam et exhortamur in Domino quatenus in eo qui est fortitudo nostra figas anchoram spei tue, nec tue industrie imputes si quid tibi acciderit iuxta uotum, sed ei potius causam tue prosperitatis ascribas. De nobis autem sicut patre spirituali confidens, in omnibus que ad tui honoris spectauerint augmentum, consilium nostrum et auxilium confidenter exquiras, cum illud non tibi minus libenter impendere proponamus quam tibi necessarium aut uoluntarium sit habere. uerum quoniam ad usitatam fallendi  speciem assueti fallacie recurrentes, quod uiribus nequeunt, fraudibus obtinere nituntur, auctoritatem sibi ex mendacio mendicantes, sicut nostris auribus est intimatum, Sueuie dux Philippus, etc., ut in prima precedenti  , usque penitentem. Hec sicut scripsimus ita esse non dubites; nec credas si forsan immissiones, etc., usque claudicare, cum non fuerimus hactenus in proposito nostro leues, etc., usque reuocare. Cadant igitur et cadent, Domino faciente, figulus et figmentum, ueritas autem de die in diem amplius inualescet.

Datum.



XCII. ARCHIEPISCOPIS, EPISCOPIS, ET ALIIS ECCLESIARUM PRAELATIS, RECTORIBUS, POTESTATIBUS, CONSULIBUS, MARCHIONIBUS, COMITIBUS ET ALIIS NOBILIBUS CONSTITUTIS IN LOMBARDIA.


Nouit scrutator renum et cordium Dominus iehsu Christus, cui omnium sunt cogitationes et intentiones aperte, quod in facto imperii bono zelo processimus, id sollicite procurantes ut persona talis assumeretur ad illud que pacem Ecclesie ac imperii affectaret, et urbis honores diligeret, et seruaret Italie totius ac Lombardie specialiter libertatem. Non enim, sicut pestilentes aliqui mentiuntur uolentes inter Ecclesiam et imperium immortalis discordie materiam suscitare, ad imperii depressionem intendimus, sed incrementum ipsius potius affectamus; utpote per quod, si bene ordinatum fuerit, Ecclesiam defendendam credimus et in pluribus  exaltandam. Nam etsi quidam imperatorum Romanam Ecclesiam, Lombardiam et uniuersam Italiam grauiter fuerint persecuti, sicut uniuersitatis uestre discretio bene nouit, nouimus tamen quod aliqui sunt sedem apostolicam uenerati, ditantes et dotantes eamdem, amantes Italiam, et diligentes specialiter Lombardiam. Attendentes igitur olim quantum dispendium ex defensoris defectu pateretur Ecclesia quantumque incommodum ex imperatoris carentia sentiret religio Christiana, licet diutius exspectauerimus exspectantes si forsan principes uel per seipsos uel de consilio nostro finem imponerent tantis malis, quia tamen eos super his inuenimus negligentes, paterna ipsos curauimus  sollicitudine commonere ut Deum habentes pre oculis, et imperii zelantes honorem, ad prouisionem ipsius melius intendere procurarent; ne uel dignitas annullaretur ipsius, uel libertas per eorum discordiam deperiret. Alioquin, quia mora trahebat periculum graue secum, nos quod expedire crederemus amplius procurantes, illi fauorem apostolicum prestaremus quem crederemus maioribus studiis et meritis adiuuari.

Cum autem ad huiusmodi litteras, quas ad multos principum nouimus peruenisse, nobis nec uerbo fuisset nec facto responsum, audito quod quidam eorum ad commune colloquium disponerent conuenire,  per litteras nostras consilium nostrum eis duximus exponendum, super iis que necessaria uidebantur eos diligentius instruentes. Ceterum cum nec sic potuissemus proficere apud eos, nolentes ulterius Ecclesie ac imperii dissimulare iacturam, non posuimus carnem brachium nostrum, nec acceptauimus uultum potentis; sed in eo ponentes spem nostram qui non est personarum acceptor, et qui Dauid de postfetantes accepit pascere Iacob populum suum et Isrel hereditatem suam, pensauimus et examinauimus, quantum tamen de plano potuimus, studia eligentium, cum persona nobilis uiri ducis Sueuie nostrum noluerit super hoc subire iudicium; et intelleximus quod licet maior pars principum in electione ipsius ab initio  conuenisset, plures tamen ex iis ad quos imperatoris spectat electio conuenerunt postmodum in carissimum in Christo filium nostrum illustrem Regem Ottonem; et quod ex eo quod fautores prefati Philippi, absentibus aliis et conptemptis, ipsum prius eligere presumpserunt, patet eos perperam processisse, cum explorati sit iuris quod electioni plus contemptus unius quam contradictio plurimum obsistat. Unde quia priuilegium meruerunt amittere qui permissa sibi abusi sunt potestate, uideri non immerito poterat quod iniuria huiusmodi nonobstante ceteri pretacti uti potuerint iure suo. Preterea dux predictus nec ubi debuit, nec a quo debuit, coronam et unctionem accepit. Memoratus uero rex et ubi debuit, uidelicet Aquisgrani,  et a quo debuit, scilicet a uenerabili fratre nostro Coloniensi archiepiscopo, recepit utrumque. Insuper sufficienter examinauimus merita personarum, cum dubium non existat ad nos examinationem huiusmodi pertinere. Est etenim generaliter et particulariter obseruatum ut ad eum examinatio persone pertineat, ad quem impositio manus spectat: quod et principes sine contradictione qualibet recognoscunt; sicut expresse per uenerabilem fratrem nostrum Salzburgensem archiepiscopum et dilectum filium abbatem de Salem et nobilem uirum marchionem orientalem legatos suos recognouerunt in nostra presentia constitutos, etiam principes supradicto Philippo fauentes. Quod autem cum in electione uota principum diuiduntur, post  admonitionem et exspectationem alteri partium fauere possimus, maxime postquam a nobis unctio, consecratio, et coronatio postulatur, sicut utraque pars a nobis multoties postulauit, ex iure patet pariter et exemplo. Nunquid enim si principes admoniti et exspectati uel non potuerint uel noluerint conuenire, apostolica sedes aduocato et defensore carebit, eorumque culpa ipsi redundabit in penam? Preterea uestra, sicut credimus, uniuersitas non ignorat quod cum Lotharius et Conradus in discordia fuissent electi, Romanus pontifex Lotharium coronauit, et imperium obtinuit coronatus, eodem  Conrado tunc demum ad gratiam redeunte. Sunt autem notoria impedimenta, que prefato duci ad suam promotionem obsistunt, uidelicet excommunicatio publica, periurium manifestum, et persecutio diuulgata quem progenitores eius et ipse presumpserunt in apostolicam sedem et alios ecclesiasticos exercere. Unde uideri non immerito poterat quod ad reprobationem ipsius non erat ordo iudiciarius obseruandus, cum actione non indigeant manifesta. Fuit enim, etc., ut supra dc  impedimentis  . Qualiter Philippus excommunicatus fuerit et est, cum adhuc faueat Capparono, qui Marcualdo in malitia et excommunicatione successit, nec unquam fuerit absolutus, et quod uenerit contra proprium iurameutum, fuerit etiam de persecutorum genere  oriundus, et est Ecclesiam persecutus, et qualiter libertas principum deperiret si ipsum eligerent, qualiter autem Fredericus et Henricus persecuti fuerint Lombardiam, qualiter eam subiicere uoluerint seruituti, qualiter Philippus ipse adhuc patrum suorum inherens uestigiis, regnum Sicilie nobis et etiam nepoti suo subtrahere moliatur, uestra, sicut credimus, uniuersitas non ignorat. In persona uero regis Ottonis nichil impedimenti cognouimus quod promotioni eius aliquatenus obuiaret. Unde cum eum, licet sine uobis, pro uobis tamen receperimus iam in regem, et ei fauorem apostolicum duxerimus impendendum, cuius pater pro Lombardia non solum odium imperatoris incurrit, sed suo etiam fuit patrimonio spoliatus, credebamus quod non solum consilium sed auxilium opportunum nobis  ob fauorem regis ipsius et ei ob reuerentiam apostolice sedis et nostram potenter et uiriliter impendere curaretis presertim postquam exegimus a uobis utrumque; cumque consilium non super iis que sunt preterita requiratur, sed trahatur interdum a preteritis ad futura, credebamus quod pensatis negotii circumstantiis et iis que iam fecimus super facto imperii plenius indagatis, qualiter ad promotionem ipsius procedendum esset in posterum nobis consulere curaretis et auxilium impertiri. uerum plerique uestrum in nullo nobis auxilium promittentes, consilium uix superficie tenus prebuerunt, quasi esset adhuc quod factum fuerat faciendum, aut uellemus quod cum multa maturitate  fecimus ex multa leuitate in dubium reuocare Sed forsan quia non intellexeratis negotii seriem, nec adhuc erat processus nostri ueritas uobis nota, taliter per uestras litteras respondistis? Sed non credebamus uobis ignotum quod iam erat in Teutonia diuulgatum.

Monemus igitur uniuersitatem uestram et exhortamur attentius et per apostolica scripta mandamus quatenus ob reuerentiam apostolice sedis et nostram et proprie libertatis obtentu quod omisistis hactenus sine dilatione qualibet suppleatis, et iis que iam fecimus plenius intellectis, qualiter in fauorem regis ipsius debeamus procedere rescribentes,  non solum consilium sed auxilium uestrum nobis efficaciter tribuatis, ut quod bene incepimus, melius compleamus. Ecce etenim Dominus nostrum uidetur approbasse consilium uel nobis illud misericorditer inspirasse, cum rex ipse de die in diem fiat seipso robustior, et regnum eius iugiter roboretur, et debilitetur quotidie pars aduersa, non tam humana manu quam diuina deiecta. Cum enim hoc anno dux Sueuie supradictus terram nobilis uiri Langrauii Thuringie fuisset ingressus et quamdam ciuitatem ipsius cum suis fautoribus obsideret  , rex ipse, nutantibus etiam quibusdam ex suis, cum duce Bohemie et aliis qui auxiliabantur eidem in auxilium Langrauii properans, obsidentes obsedit; et faciente cum eo domino signum in bonum,  Philippus de Turingia in Saxoniam ad maiorem exercitum colligendum aufugit; sed nec ibidem illum exspectare presumpsit, imo ad ciuitatem, in qua sui obsidebantur occulte reuertens, relicto exercitu et disperso, cum paucis in Sueuiam latenter abscessit. Ceterum rex predictus non paucis castris et terris que duci fauerant potenter acceptis, in locis que ipse prius habuerat solemnes curias celebrauit, tam a langrauio quam duce Bohemie, quem ipsi regem appellant, et fratre ipsius marchione Morauie, a multis quoque comitibus Suppanis fidelitatis iuramenta recepit, et eos de feudis suis solemniter iuxta imperii consuetudinem inuestiuit. Ne igitur, si finem exspectaueritis, ueritatem negetis et Nescio uos  cum fatuis uirginibus audiatis, preueniatis regem ipsum obsequio,  et cum recipientes in regem auxilium ei tam utile quam efficax impendatis. Alioquin, dextra Domini faciente uirtutem, et rex ipse promotionis sue recipiet incrementum, et in proximo monarchiam imperii obtinebit; sed uobis in nullo tenebitur, et nos uobis minus reputabimus debitores. Cum autem uenerabilibus fratribus nostris Ferrariensi, Papiensi et Placentino episcopis, qulbus etiam uenerabilem fratrem nostrum Mantuanum episcopum sociamus, pro eo quod que in nostra presentia constitutus a nobis audiuit uobis poterit uiua uoce referre, negotium istud apud uos iniunxerimus procurandum, uolumus et mandamus ut per eos nobis plenius respondere curetis.

 Datum Anagnie, III Idus Decembris.



XCIII. EISDEM.

Cum per uenerabiles fratres nostros Ferrariensem, Papiensem et Placentinum episcopos super facto imperii uos nuper duxerimus consulendos, quia de negotio ipso non eratis ad plenum instructi, minus sufficienter et plene per eosdem nobis episcopos respondistis. Ut igitur ex iis que acta sunt hactenus plenius formetis animi uestri motum et propositum uestrum melius uobis exponere ualeatis, per litteras generales totam seriem huius facti, quam scire uos expedit, uobis duximus exponendam.  Ideoque uniuersitatem uestram monemus attentius et per apostolica uobis scripta mandamus quatenus cum predictis episcopis, quibus etiam uenerabilem fratrem nostrum Mantuanum episcopum duximus sociandum, utpote qui que a nobis audiuit uobis plenius poterit uiua uoce referre, cum ab eis fueritis euocati, ad diem et locum quem uobis prefixerint accedentes, auxilium et consilium uestrum per eos et litteras uestras nobis plenius exponatis.

Datum Anagnie, ut supra.



XCIu. FERRARIENSI, PAPIENSI, PLACENTINO ET MANTUANO EPISCOPIS.

Cum per uos, fratres Ferrariensis, Papiensis et Placentine, uenerabiles fratres nostros archiepiscopos,  episcopos et dilectos filios abbates et alios Ecclesiarum prelatos, rectores quoque, potestates, consules, marchiones, comites et alios nobiles Lombardie super facto imperii duxerimus consulendos, etc., in eumdem fere modum usque exponendam. Quia uero tu, frater Mantuane, que a nobis audisti eis poteris uiua uoce referre, fraternitati uestre per apostolica scripta mandamus quatenus predictos omnes ad locum idoneum conuocetis; ubi presentatis eis maioribus litteris et perlectis, tenorem earum ipsis diligentius exponatis, exigentes ab eis ut non solum consilium nobis tribuant, sed auxilium et fauorem impendant, et super utroque per suas nos reddant litteras et nuntios certiores. uos quoque per litteras uestras responsiones eorum  nobis plenius intimetis.

Datum, ut supra.



XCu. POTESTATI ET CONSILIARIIS MEDIOLANENSIBUS.

Nisi constantiam uestram et industriam nouissemus, potuissemus non immerito commoueri quod super facto imperii, de quo tam uos quam alios Lombardos nuper duximus consulendos, ita summo tenus et superficie tenus respondistis ut uideremini aliud sapere quam quod hactenus uos nouimus sapuisse. Meminimus enim, nec credidimus uos oblitos, qualiter olim pro carissimo in Christo filio nostro illustri rege Ottone, in Romanorum imperatorem electo per litteras uestras, quarum inscriptum uobis  sub bulla nostra mittimus interclusum, preces humiles porrexistis, inclyte recordationis Henrici ducis Saxonie patris eius beneficia recolentes. Sane cum consuetudinis uestre fuerit ut quod fortiter inchoastis, fortius compleretis, miraremur non modicum si in ea promotione regis ipsius tepuissetis in aliquo uel propositum mutassetis, quoniam fortitudinis uestre constantie plurimum mutabilitatis huiusmodi leuitas derogaret. Monemus igitur discretionem uestram et exhortamur attentius et per apostolica uobis scripta mandamus quatenus sicut de uestra deuotione confidimus, et uos de nostra dilectione speratis, non recedatis a constantia mentis uestre; sed in bono proposito persistentes, in colloquio ad quod per uenerabiles fratres nostros Ferrariensem,  Mantuanum, Papiensem et Placentinum episcopos uos et Lombardos alios conuocari mandamus, tale dare consilium et auxilium promittere procuretis quod ceteri exemplo uestro ad deuotionem regis ipsius fortius inducantur, et consilium suum ex uestra responsione formantes polliceantur auxilium opportunum. Nec trepidetis ubi non est de cetero trepidandum, cum ipsius regis promotio optatum iugiter recipiat incrementum.

Datum, ut supra.



XCuI. UNIuERSIS TAM ECCLESIASTICIS QUAM SAECULARIBUS PRINCIPIBUS ALEMANNIAE.

Quoniam diligentibus Deum omnia cooperantur in  bonum, et diuine uoluntatis propositum quidam tunc amplius promouent dum illud se credunt fortius impedire, quosdam iniquitatis filios et falsitatis amicos, qui per mendacia concinnata diuine dispositionis arbitrium in promotione karissimi in Christo filii nostri illustris regis Ottonis, in Romanorum imperatorem electi, retardare uolebant, permisit Dominus in mendacio publice deprehendi; ut cum mendaces apparerent in uno, demererentur in ceteris mendaciis suis fidem, nec fauorem, quem mentiendo saltem indicare uolebant, apud ueritatis filios obtinerent. Ecce etenim ei qui quos amat arguit et castigat gratiarum exsoluimus actiones quod uisitans uisitauit nos et secundum multitudinem miserationum suarum nos propitius castigauit, sed morti non tradidit,  imo qui percusserat, iam sanauit, et nostris contritionibus alligatis, plenius nos restituit sanitati. Crediderant autem quidam ex infirmitate nostra se nocendi materiam assumpsisse, ac nos mortuos mentientes, confinxerunt etiam quod nobis alius fuerat substitutus; quem, ut eorum crederetur amplius falsitati, uocauere pro sua uoluntate Clementem; cui etiam cudentes nouam bullam et litteras componentes, substitutionem illius nisi sunt per Teutoniam diuulgare. Sed benedictus Dominus Deus noster, quoniam non nobis sed sibi potius iniquitas est mentita, et qui parauerant proximo suo foueam, ipsi absque illo inciderunt in eam. Iam enim manifestatur illorum malitia et iniquitas publicatur qui contra regem  eumdem sub fratrum nostrorum et contra uenerabilem fratrem nostrum Maguntinum archiepiscopum sub nostro nomine litteras in falsitatis fabrica fabricarunt, sic nocere uolentes illi ut nobis impingeretur uitium falsitatis. Cum igitur mendaces huiusmodi aperte toties sint mentiti et toties in sue testimonium falsitatis litteris falsis usi, monemus uniuersitatem uestram et exhortamur in Domino et per apostolica uobis scripta mandamus quatenus si similia forsan confingant de cetero, non credatis, nec moueamini per sermonem aut epistolam tanquam missam sub nostro nomine ad credendum quod usque adeo simus in proposito nostro leues ut quod mature disponimus leuiter reuocemus.

Datum Anagnie, Idibus Decembris.



XCuII. ILLUSTRI REGI DANORUM.


Sicut sibi spiritualis et materialis gladius mutuantur mutue subuentionis auxilium, et uicissim communicant uires suas, ut defectus suos ope uicaria suppleant, et uterque alterius perficiat imperfectum, decet etiam ut sibi ad inuicem suffragentur, et apud eos qui gladium spiritualem non timent, ius ipsius armis gladius materialis alleget, et spiritualis temporali, cum necesse fuerit, auctoritatis sue robur impendat, et tribuat super iis que minus essent ualida sine ipso ualorem. Cum igitur carissimus in Christo filius noster illustris rex Otto, in Romanorum imperatorem electus, et fratres ipsius quasdam conuentiones tecum iniisse noscantur et litteris propriis  roborasse, ut dispositioni regie auctoritas pontificalis accedat, conuentiones ipsas, sicut ad honorem tam Ecclesie quam imperii et utriusque partis utilitatem prouide facta sunt et ab utraque parte sponte recepte, auctoritate apostolica confirmamus, etc. Nulli, etc.

Datum Anagnie, Xu Kal. Ianuarii.

In eumdem modum nobili uiro langrauio Turingie usque electus quasdam conuentiones, etc., usque quam imperii et ipsius regis utilitatem et tuam prouidentiam facte sunt, etc., usque in finem.

Datum Anagnie, II Idus Decembris.



XCuIII. NOBILI uIRO DUCI SAXONIAE.

Cum finem rerum Prouidentia metiatur, et extendat  sapiens sue considerationis aciem ad futura, miramur non modicum et mouemur quod cum te uirum esse nouerimus exercitatum in temporalibus et in aliis circumspectum, in facto imperii caligare uideris et finem eius improuidus exspectare. Sane cum Sueuie dux Philippus propter impedimenta que in litteris generalibus, uniuersis principibus destinatis, nos meminimus expressisse nec possit nec debeat ad imperii monarchiam peruenire, iugiterque deficiat in seipso, et pars eius de die in diem amplius infirmetur, carissimus autem in Christo filius noster illustris rex Otto in Romanorum imperatorem electus uir sit industrius et idoneus ad imperium obtinendum, fiatque iugiter in seipso robustior et roboretur  quotidie regnum eius, non debueras tandiu incumbere baculo arundineo, qui manum perforat innitentis, sed illi potius adherere columne que in petre soliditate firmata nec pluuiarum imbres, nec impetus fluminum, aut uentorum formidabit impulsus. Cum enim Dominus quod de ipsius regis promotione disposuerat ab eterno iam inceperit temporaliter explicare, ac beneplacitum suum certis ex quadam parte indiciis reuelarit, cuiusdam fatuitatis est species diuine uelle dispositioni resistere ac eius omnipotentie obuiare. Ecquid igitur exspectas adhuc, et non preuenis in benedictione dulcedinis regem ipsum, ut cum coronam acceperit de lapide pretioso,  circa te regie beneuolentie dona diffundat et magnificet et inter se honorantes honoret? Sane prudentiam tuam non credimus ignorare quod si ultimus ad fidelitatem eius uenire uolueris et post ceteros eius gratiam obtinere, aut nullum aut difficilem inuenies apud ipsum accessum, nec uolet forsitan te rogatus recipere quem tu non recipis cum rogaris. Audisse namque te credimus ex euangelica lectione quod uirgines que tunc tandem oleum emere uoluerunt cum sponso fuerat occurrendum, quia cum aliis intrantibus ad nuptias non intrauerunt, Nescio uos  audire meruerint nouissime uenientes, et clausa ianua, omnis eis fuerit preclusus ingressus. Ne igitur nobilitati tue simile sic contingat, monemus et exhortamur attentius,  consulimus, et per apostolica tibi scripta mandamus quatenus omni mora et difficultate cessante ad eiusdem regis fidelitatem accedas, et sic eius obsequiis te addicas ut dilationem temporis fideli auxilio redimas, et deuotionis constantia more dispendia recompenses; sciturus quod si nunc saltem audias et exaudias uocem nostram et consiliis acquiescas, apud regem ipsum interponemus efficaciter partes nostras ut te in gratiam regalem admittat et inter eos qui ei a principio astiterunt honoret.

Datum Anagnie, Idibus Decembris.

In eumdem modum Bertoldo duci Zaringie, duci Morauie, comiti Barensi, duci Austrie, duci Bauarie, marchioni orientali, ita quod unicuique seorsim.



XCIX. DUCI BRABANTIAE.


Miramur non modicum et mouemur si pro te ac in te illud probabile improbatur et generale illud exceptionem reciperet specialem quo diligere dicitur qui est pater. Ecce etenim carissimum in Christo filium nostrum illustrem regem Ottonem, in Romanorum imperatorem electum, nobilis mulieris filie tue sponsum  , generum imo ea media natum tuum, in eo articulo reliquisse refereris cui eum sine te non debueras commisisse. Sane cum neque qui plantat, neque qui rigat, sit aliquid, et nonnisi qui legitime certauerit coronetur, non sufficit si plantasti hactenus et rigasti aliquandiu quod plantaras, nisi tandiu rigare  studueris donec incrementum recipiat quod rigaras, et cum perseueraueris usque in finem, gloriam assequaris debitam pro labore. Debueras siquidem esse sollicitus ne pugnaret filius sine patre, ac sine te se dubio euentui bellorum committeret, qui, te presente, securius potuisset hostiles acies impugnare. uerum etsi defecerit uel non profecerit saltem ei uirtus hominum in quibus precipue confidebat, ille tamen eum in necessitatis articulo non reliquit qui secundum Psalmistam in opportunitatibus est adiutor. Unde quia Dominum adiutorem habuit, non timuit, etsi relictus a suis, quid ei homo faceret inimicus. uellemus autem ut  tropeum tecum de hostibus reportasset, nec tu dedisses tuam gloriam alienis, aut in laborem tuum alius introisset, et sic fouisses filii tui partem ut patri semper deuotius subiaceret. Sed fueras forsan aliis occupatus, et priuata necessitas ab eius te subsidio reuocauit, nec potueras simul intendere propriis et alterius negotia procurare, licet causam eius reputare debueras tanquam tuam. Monemus igitur nobilitatem tuam et exhortamur attentius et per apostolica tibi scripta mandamus quatenus cum Dominus factum regis ipsius manuteneat, iustitia exigente, ita ut iugiter fiat se ipso robustior et de die in diem roboretur amplius regnum eius, in prosperis non relinquas quem fouisti hactenus in aduersis, nec patiaris ut alius ponat principiis tuis  finem et de labore tuo mercedis premium assequatur. Cumque nos regem ipsum ad recipiendam imperii coronam uocabimus, eum in forti manu et extento brachio comiteris. Taliter igitur efficias quod monemus ut de fortitudine ac constantia tua merito commenderis, nec notam alicuius leuitatis incurras, et cum in stadio cucurreris, cursus dimidies et termines ante metam.

Datum Anagnie, II Idus Decembris.



C. COLONIENSI ARCHIEPISCOPO.

Cum finis non pugna coronet, miramur non modicum et mouemur quod, sicut a multis audiuimus, maculam in gloria tua ponis, dum quod fouisti hactenus in sua promotione relinquis. Sane cum  super facto karissimi in Christo filii nostri illustris regis Ottonis in Romanorum imperatorem electi diei et estus pondus portaueris, et quem post Dominum solus creaueras manutenueris fere solus, non tam pro nobis et Ecclesia Romana quam pro te ac Ecclesia Coloniensi, dolemus quod in fame tue ac ipsius utilitatis dispendium, cum proficere magis debueras, deficis, et meritum tui laboris amittis cum mercedem potueras obtinere. Scimus etenim, nec apud nos testibus ullis eges, quod promotionis eiusdem regis principium fueris, et quem plantaueras curaueris hactenus irrigare. Nunc autem, qua occasione nescimus, eum uideris pene penitus reliquisse, ita ut iam sine te triumphet de hostibus cum  quo potueras triumphasse; ac quia Deus in sui dispositione non fallitur, te quoque sub quadam dissimulationis specie tuum ei subtrahente fauorem, de die in diem magis proficiat et amplius prosperetur; cuius prosperitas, si responderent ultima tua primis, tibi fuerat imputanda. Ne igitur perdas penitus meritum et impensam, fraternitati tue per apostolica scripta mandamus et districte precipimus quatenus illum in fine non deseras quem in initio promouisti, nec des tuam gloriam alienis, aut teipsum efficias alienum ab eo quem quoad factum imperii genuisti; sed cum eum ad recipiendam imperii coronam uocabimus, ipsum in forti manu et extento brachio comiteris. Alioquin non tam ei uideris illusisse quam nobis. Ideoque, unde nostram merueras  gratiam, indignationem incurreres, et penam reciperes unde premium exspectabas, nec etiam, te cadente, illud edificium rueret quod in apostolice sedis est fundamento firmatum. Quia sicut nisi Dominus edificauerit domum, in uanum laborant qui edificant eam, ita uacuabitur conatus eorum qui quod ipse construxit destruere moliuntur.

Datum, ut supra.



CI. ILLUSTRI REGI DANORUM

Licet carissimus in Christo filius noster illustris rex Otto, in Romanorum imperatorem electus, serenitati tue sit tam amicitia quam affinitate coniunctus, nichilominus tamen auxilium quod inter sue promotionis primitias ei potenter et uiriliter impendisti  nobis reputamus impensum, et ad honorem tuum propter hoc specialiter intendimus et profectum. Nam quamuis ad fauorem ipsius duplex, affinitatis uidelicet et amicitie, ratio te inducat, ut tamen triplex funiculus non rumpatur, deuotionis sinceritas, quam ad nos et Romanam Ecclesiam habere te credimus, predictis accedens ei confert amplius firmamentum, cum sine conscientie lesione ac fame dispendio fauere ualeas cui fauemus. Super hoc igitur magnificentiam tuam prosequentes actionibus gratiarum, monemus et exhortamur in Domino quatenus de die in diem in eiusdem regis dilectione proficias, et tam potenter et efficaciter foueas et promoueas partem eius, ut auxilio tuo et fauore suffultus in breui possit imperii monarchiam obtinere,  sciturus quod reputabimus nobis ipsis impensum quidquid honoris et gratie ipsi duxeris impendendum.

Datum, ut supra.



CII. SUPPANIS BOHEMIAE.

Deuotionem uestram in Domino commendamus quod, sicut ueridica multorum relatione comperimus, uenerabilem fratrem nostrum Prenestinum episcopum, apostolice sedis legatum, ob reuerentiam Dei et nostram humiliter recepistis et curastis honorifice pertractare, ita quod ad commonitionem eius, relictis uxoribus et filiis uestris, in forti manu et brachio extento cum domino uestro Bohemiam exeuntes, carissimo in Christo filio nostro illustri regi  Ottoni, in Romanorum imperatorem electo, potenter et uiriliter astitistis, in accessu autem uestro ei plurimum honoris accessit, cum congressum eius ipsius fugerit inimicus, nec coram uobis ausus fuerit comparere, sed disparuerit potius et ad propria redierit, relicto exercitu et disperso. Super hoc igitur nobilitatem uestram prosequentes actionibus gratiarum, monemus et exhortamur attentius quatenus, sicut bene cepistis, eidem regi de cetero fideliter et fortiter assistatis, et foueatis ac promoueatis taliter partem eius quod ipsius negotium in breui, dante Domino, feliciter consummetur. Nos enim reputabimus nobis ipsis impensum quidquid gratie et honoris ei duxeritis impendendum.

Datum, ut supra.



CIII. ARCHIEPISCOPO SALZBURGENSI.


Cum ob reuerentiam apostolice sedis et nostram carissimo in Christo filio nostro illustri regi Ottoni in Romanorum imperatorem electo curaueris adherere, miramur quod, sicut nobis ex eius est parte propositum, nec litteras ad eum nec nuntios destinasti; nec ipsi curasti aliter subuenire. Ne igitur fides sine operibus mortua uideatur, fraternitati tue per apostolica scripta mandamus atque precipimus quatenus eum de cetero non solum litteris et nuntiis uisites, sed taliter in aliis etiam ei studeas subuenire quod in exhibitione operis tua eius deuotio plenius innotescat, et non uidearis nos in eo et ipsum pro nobis tantum labiis honorare.

 Datum, ut supra.



CIu. PRAENESTINO EPISCOPO APOSTOLICAE SEDIS LEGATO.

Quanta sit obedientie uirtus etsi ex sacre pagine didicerimus lectione, in te tamen iam apertius legimus et familiarius experimur. Dum etenim quantum negotium tue deuotioni commisimus intuemur, et quantum onus tuis humeris duxerimus imponendum attendimus diligenter, agnoscimus quod grauitatem eius tua deuotio minuit, et molem oneris obedientia leuigauit. Ecce etenim Romani imperii negotium, cui non potest preferri aliud in temporalibus uel conferri, sic Dominus in tua manu dixerit ut, arcu fortium infirmato, infirmi robore sint accincti, et  potente deposito, sit humilis exaltatus. Sollicitudinem ergo tuam in Domino commendantes et prosequentes actionibus gratiarum, monemus et exhortamur attentius et per apostolica tibi scripta mandamus quatenus non deficias, sed proficias potius, et sic ceptis insistas ut in breui ad nos, dante Domino, cum palma uictorie reuertaris, et presentis gratiam sentias qui absentia hactenus seruiuisti.

Datum Anagnie, Idibus Decembris.



Cu. ILLUSTRI REGI OTTONI IN ROMANORUM IMPERATOREM ELECTO.

 Sincere intentionis affectum quem circa promotionem regiam habuimus hactenus et habemus  explicare nos litteris non oportet, cum plenius hoc exponat effectus et fidelius interpretentur mentem nostram opera quam scripture. Sane preter opinionem plurium et multorum consilia suscepimus ab initio causam tuam, de cuius promotione omnes pene penitus desperabant, et studuimus efficaciter promouere, nec te in articulo illo reliquimus quo per obitum inclyte recordationis Richardi regis Anglorum, auunculi tui, uidebaris ab omnibus derelictus. Licet enim non defuerint qui multipliciter nos tentarent et muneribus et promissis nos uellent a fauoris tui proposito reuocare, nec prece tamen, nec pretio, nec minis, nec monitis potuerunt aliquatenus  flectere mentem nostram quin de die in diem amplius in tua dilectione ferueret et ad electionem tuam propensius aspiraret. Quamuis autem neque qui plantat, neque qui rigat sit aliquid, sed qui incrementum dat Deus, gaudemus tamen in eo qui dat omnibus affluenter quia ei quod plantauimus et rigauimus incrementum benignus indulsit, ita ut sicut granum sinapis quod mulier in horto suo legitur seminasse, planta nostra in arborem magnam iam excreuerit; in cuius ramis uolucres celi, dante Domino, in breui sedebunt, et sub cuius umbra bestie terre quiescent. Cum igitur Dominus dirigat gressus tuos et firmet de die in diem amplius regnum tuum, monemus serenitatem regiam et exhortamur in Domino quatenus cum tempus iam acceperis opportunum,  opportune ac importune, uigilanter et incessanter insistas ut bonum principium finis optimus subsequatur, et optatum commune desiderium nostrum sortiatur effectum, foueas in dilectione ac deuotione tua principes qui te fouent ut alios melius ad tue serenitatis fauorem inducas, et dum principum tibi fauor arridet, ad tue promotionis perfectionem intendas, nec negligas in aliquo factum tuum, sed omni diligentia studeas promouere. Sane speramus in eo qui est in se sperantium fortitudo quod si denuo profeceris sicut hoc anno diceris profecisse, non erit qui tuo profectui se opponat uel diuine dispositioni resistat.

Datum Anagnie, XuII Kal. Ianuarii, pontificatus nostri anno sexto.





CuI. LITTERAE OTTONIS REGIS.


Sanctissimo Patri ac domino INNOCENTIO Dei gratia sacrosancte Romane Ecclesie summo pontifici OTTO eadem gratia et sua Romanorum rex et semper Augustus salutem cum filiali dilectione.

Cum post Deum, Pater sancte, uos semper habeamus propitium et benignum, sicut exaltatio et sublimatio nostri honoris manifeste declarat, et honorem nobis diuinitus collatum Deo et uobis semper uelimus ascribere, cum in cinerem et fauillam negotium nostrum redactum fuisset si manus uestra uel auctoritas beati Petri in partem nostram non declinasset, hoc semper pre oculis habebimus quoad  usque uixerimus. Sane innotescere uobis cupimus quod status noster de die in diem prosperatur; et hoc non excellentie nostre, sed Deo et uobis et Ecclesie Romane ascribimus. Regem Bohemie, Langrauium Thuringie, marchionem Morauie per potentiam non habuimus, sed per magnam uestram sollicitudinem et frequentem; de quo non dubitamus, sed de die in diem super hoc magis certificamur  . Curiam enim solemnem habuimus proxima quinta feria ante festum beati Martini; in qua multi principes imperii fuerunt, archiepiscopi, episcopi, duces, comites et alii quamplurimi nobiles. In ea uero talia sunt ordinata et statuta que scriptis committere  non audemus, sed latori presentium dilecto et familiarissimo clerico nostro H. de Aquileia memoriter commendauimus, et ei firmiter sub obtentu gratie nostre iniunximus ut uobis omnia per ordinem referat. Firmiter enim credimus quod quod de nobis incepistis infra paucos dies, hoc est, in Purificatione beate Marie, bono fine consummabitur. Principes enim superiores, uidelicet archiepiscopus Salzburgensis cum suffraganeis suis, dux Austrie cum nobilibus terre sue, et dux Bawarie, terras eorum a nobis recipient et fidelitatem prestabunt, ita per Dei gratiam quod discordia in gratiam conuertetur. Expedit enim uobis et nobis ut consilium uestrum et auxilium apponatis sicut uideritis expedire. Rogamus igitur paternitatem uestram ut solito  more benigne legationem nostram audiatis, et consilium uestrum, quod magnum est, apponatis, et latorem presentium H. de Aquileia quam citius poteritis nobis transmittatis; quia in predicta curia consilio uestro et auxilio una cum principibus imperii uti uolumus, facturi quod nobis mandaueritis. Ea que lator presentium super iis uobis dixerit indubitanter credatis. Predicta curia erit apud Woldam. Dominus legatus non interfuit curie Susak, quia pro negotiis Ecclesie ac nostris ad partes ierat orientales.



CuII. ILLUSTRI REGI OTTONI IN ROMANUM IMPERATOREM ELECTO.

 Serenitatem tuam in Domino commendamus quod ingratitudinis uitium fugiens, et Ecclesie Romane beneficia recognoscens, nobis post dominum profectum sue promotionis ascribit et per suas litteras confitetur quod negotium eius redactum esset in cinerem et fauillam nisi ei manus nostra et beati Petri auctoritas astitisset. Consideras enim tecum et diligenter attendis quod non labiis tantum te curauerimus honorare, sed in omnibus que ad promotionem tuam facere uidebantur auctoritatem tibi prestitimus et fauorem; dumque statum presentem preterito confers, et utrumque altero diligenti meditatione metiris, et qualiter pars aduersa, que in sua olim potentia confidebat, suis sit ex magna parte uiribus eneruata, consideras, intelligis  quantum tibi per fauorem apostolice sedis accesserit, quantumque factus sis te ipso robustior, et qualiter in promotione tua pars sit altera minorata; que per Dei gratiam, te proficiente, deficit, et te crescente, decrescit. Gaudemus etiam quod is cuius uices in terris, licet insufficientes, gerimus et ministerium exercemus, iudicium nostrum uideatur misericorditer approbasse, cum ei quod plantauimus et rigauimus dederit incrementum et daturus credatur in proximo ad perfectum. uerum non nostrum, sed suum potius iudicium approbauit. Quoniam nos eius exemplo super imperii Romani negotio non fuimus personarum aut munerum acceptores, nec potentem respeximus et despeximus impotentem; sed potente potius ob causas rationabiles et multiplices reprobato,  elegimus et assumpsimus impotentem, eius inherentes uestigiis qui exaltat humiles et humiliat contumaces. Monemus igitur serenitatem regiam et exhortamur in Domino quatenus quanto Deus te amplius exaltarit, tanto magis in eius humilies te conspectu elationem cordis fugiens et extollentiam oculorum, non solummodo apud Dominum, sed et apud imperii principes et pauperes quoslibet et minores. Beneficia quoque apostolice sedis assidua tecum meditatione recensens, eam, sicut debes, in capite uenereris, et in membris honores; sciens quod caput membro gaudenti congaudet, et parti dolenti suum condolet uniuersum. De nobis autem, quorum constantiam es expertus, si quid tibi fuerit sinistri suggestum, omnino  non credas; sed puritatem nostram ex operibus nostris attendas, non credens sermonibus detractorum qui ad tuum potius detrimentum immissiones per malos angelos facere moliuntur; non tam ut tu contra sedem apostolicam mouearis quam ut nostra circa te conscientia uulneretur. Cum autem Dominus tempus tibi concesserit opportunum, quo possis feliciter imponere laboribus tuis finem, uide ne in uacuum gratiam eius accipias et accepto tempore negligas causam tuam; sed opportune ac importune insistas ut quod queris inuenias et accipias quod expetis et exoptas. Quia uero, sicut accepimus, in manu forti es Sueuiam intraturus, uolumus ut indemnitati Ecclesiarum et religiosorum locorum  quantumcunque poteris studeas prouidere, cauens sollicite ne monasterium de Salem, in quo fratres Cisterciensis ordinis laudabiliter conuersantur, destruatur occasione huiusmodi uel enormiter et grauiter opprimatur. Ceterum quoniam, ut docet Apostolus, non omni spiritui est credendum, sed probandi sunt spiritus si ex Deo sint, cum frequenter angelus Satane transfiguret se in angelum lucis, et sepe immissiones fiant per angelos malos, uerentes ne fraudibus noceat qui uiribus nocere non potest, super quibusdam que dilectus filius H. Aquilegensis nuntius tuus nobis proposuit ob cautelam nostram et commodum tuum ad presens non duximus aliud respondendum nisi quod in omnibus te circumspectum exhibeas ac prudentem, nec uerbis detinearis  inanibus, ut cum tempus acceperis, oblata tibi temporis opportunitas dilabatur, aut circumueniaris fraudibus exquisitis, ut quos habes amittas, et quos habiturus fueras non acquiras.

Datum Anagnie, uIII Kal. Februarii.



CuIII. ARCHIEPISCOPIS, EPISCOPIS, ABBATIBUS, DUCIBUS, ET ALIIS PRINCIPIBUS CHARISSIMO IN CHRISTO FILIO NOSTRO ILLUSTRI REGI OTTONI IN ROMANORUM IMPERATOREM ELECTO FAuENTIBUS.

Solet esse tam messis quam uindemia cultori gratior post laborem, et non solum mercenarius finem sui operis prestolatur, sed et uiri fortes habent menses uacuos, et dies sibi laboriosos enumerant, donec quod feliciter inchoauerunt felicius exsequantur.  Sane summa intentionis finis operis esse debet, nec solet incipere sapiens quod nolit aut nequeat consummare, sciens quod finis non pugna coronat, et non qui ceperit, sed qui perseuerauerit, saluus erit, nec currentes, sed percurrentes brauium apprehendant, aut coronentur qui nisi usque in finem legitime decertauerit. Siquidem cum ad promotionem karissimi in Christo filii nostri illustris regis Ottonis in Romanorum imperatorem electi tam in personis quam rebus plurimum laboraueritis hactenus, nec fuerit labor uester inanis, imo plante quam plantastis diligentius et rigastis dederit Dominus incrementum, ita ut maturitati proxima iam spondeat uberes fructus uobis, cauete ne in uacuum gratiam Dei recipiatis, sed eam potius tempore  acceptetis accepto, et cum uia uobis pateat et sit oblata facultas, quia semper nocuit differre paratis, non queratis moras aut dilationes captetis, sed eis omnino postpositis, quod bene cepistis, quantum permiserit Dominus, compleatis. Ecce enim regiones albent ad messem, ita ut nisi messor negligat messionem, sed falce se accingat potius ad metendum, metere non solum que seminauerat ipse possit, sed in aliorum intrare laborem et que alii seminauerant congregare. Monemus igitur uniuersitatem uestram et exhortamur attentius et per apostolica uobis scripta mandamus quatenus ut finem de cetero tam uestris quam imperii laboribus imponatis, taliter uos accingere procuretis ut cum eum uocabimus ad coronam, nulla uos mora detineat  quin in forti manu et brachio extento, prout uidebitur expedire, ad nostram eum presentiam honorifice adducatis, apostolice benedictionis gratiam et sacre unctionis mysterium suscepturum. Taliter igitur exsequimini quod mandamus ut ea intentione uos ostendatis hactenus laborasse quod finem tantis imponeretis laboribus et digne reciperetis pro tanto et tam diutino labore mercedem.

Datum Anagnie, IX Kal. Februarii.

In eumdem fere modum cantgrauio Thuringie. In eumdem modum comiti palatino Rheni.



CIX. ARCHIEPISCOPO MAGDEBURGENSI, SPIRITUM CONSILII SANIORIS.

 In admirationem inducimur uehementem et non modico merore turbamur quod cum Magdeburgensis Ecclesia in magne necessitatis articulo, uidelicet tempore schismatis, sinceritatem deuotionis et constantiam fidei Ecclesie Romane seruarit, et in eadem usque ad hec tempora permanserit puritate, nunc, te faciente, quod dolentes referimus, obscuratum est aurum, mutatus est color optimus, et argentum tuum in scoriam est conuersum, contra id quod de te hactenus putabamus. Inter ceteros etenim ecclesiasticos et seculares imperii principes te credebamus Romanam Ecclesiam quodam modo specialius uenerari et nos ipsos brachiis sincerioris caritatis amplecti et sic in apostolice sedis deuotione firmiter permanere ut nec mors, nec gladius,  nec fames, nec aliud te posset a caritate ipsius aliquatenus separare. Sperabamus siquidem quod sic nobis fideliter adhereres quod uelles cum triumphantibus triumphare, ac licet casum non posses formidare nobiscum, reputares tamen, si cum cadentibus caderes, gloriosum et beatum te crederes si persecutionem propter iustitiam et obedientiam patereris. Sane aduertere debuisses ne relicta obedientie semita, contra stimulum calcitrans, ad inobedientie deuia declinares, cum obedientia preferatur uictimis et idololatrie inobedientia comparetur, dicente propheta: Nunquid uult Dominus holocausta et uictimas, et non potius ut obediatur uoci eius? Melior est enim obedientia quam uictime, et auscultare magis quam offerre adipem arietum; quoniam peccatum  ariolandi est repugnare, et quasi scelus idololatrie, nolle acquiescere . Legeras autem quod inobedientia de paradiso primum hominem expulit, et Saulem a regno deiecit. De Christo uero, quia factus est obediens Patri usque ad mortem, mortem autem crucis, in Apostolo nouimus te legisse quod propter hoc Deus exaltauit illum, et donauit illi nomen quod est super omne nomen, ut in nomine Iesu omne genu flectatur celestium, terrestrium et infernorum, et omnis lingua confiteatur quoniam Dominus iehsu Christus in gloria est Dei Patris. Quia ergo scienti bonum, et non facienti, peccatum est illi, et seruus sciens uoluntatem domini sui, et non faciens, uapulabit multis, cum quam commendabile sit obedientie bonum et quam  detestabile inobedientie uinculum ex diuine pagine didiceris lectione, ueterem hominem cum actibus suis exuere debuisses et nouum induere qui tibi et aliis reliquit exemplum ut sequamini uestigia eius; quatenus sicut ipse non solum obediens Deo Patri, sed Marie ac Ioseph subditus fuisse describitur, sic et tu superioribus subditus non resisteres contumaciter, sed humiliter obedires; ne si aliter ageres, pro pari crimine punireris non impariter cum Saule.

Licet autem inobedientie uitium potuissemus iampridem in te grauiter uindicare, cum propter hoc per uenerabilem fratrem nostrum Prenestinum episcopum, apostolice sedis legatum, qui quantus  in Cisterciensi ordine fuerit, et quantum locum in Ecclesia meruerit obtinere, quantumque per iniunctum ipsi legationis officium auctoritatis ei accesserit et honoris, te non credimus ignorare, fueris excommunicationis sententia innodatus, nec te propterea excommunicatum habueris, sed excommunicatus presumpseris celebrare, nos tamen canis tuis et honestati parcentes, quantumcunque uideremur derogare legato, licet id non faceremus animo derogandi, te fecimus a uinculo excommunicationis absolui, credentes quod patientia nostra te ad penitentiam reuocaret, nec gratie nostre te de cetero exhiberes ingratum, sed gratias agens potius obedires. uerum, sicut opera tua testimonium perhibent ueritati, factus est nouissimus  error tuus peior priore, cum ex benignitate nostra sis amplius induratus, ita ut desipere uidearis in senio qui tempore sapueras iuuentutis  . Ecce etenim cum idem legatus, de quo fiducialiter gloriamur quod a muneribus excutit manus suas, et de quo uere dicere possumus: Non fuit qui ditauerit Abraham , tibi ex parte nostra sub debito iuramenti quod in tua nuper absolutione prestiteras districte preceperit, et nos etiam per litteras nostras dederimus in mandatis ut super imperii Romani negotio nostre acquiesceres uoluntati, et carissimo in Christo filio nostro illustri regi Ottoni, in Romanorum imperatorem electo, quem nos in regem suscepimus, tu quoque nobiscum eum in regem suscipiens, fideliter adhereres, tu tamen nec  eius nec nostro mandato deferens, nec prestitum iuramentum attendens, noluisti quod mandatum tibi fuerat adimplere; imo cum propter hoc excommunicatum te renuntiauerit et periurum, relaxasti contra eum et Romanam Ecclesiam linguam tuam, et nescimus cuius appellationis obtentu deferre sententie contempsisti, cum etiam in dubio debuisses uiam eligere tutiorem, et donec res nostro diffiniretur iudicio, sententiam obseruare.

An forte putas quod mandatum tibi factum fuerit contra Deum, aut in tali negotio, tanquam ad apostolicam sedem non spectet, nobis non debeas obedire? Certe multum desipis, si hoc sapis. Nam et nos homines sumus, et Deum celi timemus, nec quidquam uellemus contra ipsum statuere aut supra  nos aliquid arrogare. Quantum autem in hoc facto deliqueris, et quam merueris ex contumacia tanta penam, melius experireris in opere quam ex canonica teneas lectione, nisi adhuc, quantum possumus, tue uellemus honestati deferre; sed nisi deferentibus deferas, et deposito corde lapideo carneum cor assumas, et obedias uoci nostre, quanto differtur amplius, tanto grauius inferetur. Sane si fuissemus in facto imperii personarum aut munerum acceptores, si potentiam preposuissemus iustitie, et peruertissemus iudicium equitatis, inobedientiam tuam uel dissimularemus omnino, uel saltem minus moleste ferremus. uerum cum personarum acceptione postposita, non attendentes uultum potentis,  nec impotentis iustitiam contemnentes, secuti fuerimus equitatem, et iam Dominus iudicium nostrum certis uideatur indiciis approbasse, contumaciam tuam nec debemus nec uolumus ulterius in patientia sustinere, cum secundum Apostolum parati simus inobedientiam omnem ulcisci, quam ex hoc et tu ipse amplius manifestas quod exspectatus diutius, licet promiseris, nullum tamen propter hoc miseris responsalem. uolentes autem adhuc, si possumus, te ad uiam rectitudinis reuocare, monemus et exhortamur attentius et per apostolica tibi scripta in uirtute obedientie districte precipiendo mandamus quatenus, omni excusatione cessante  predicto legato infra mensem post susceptionem presentium plene satisfacias de iniuriis irrogatis, et sicut idem tibi ex parte nostra preceperit, super facto imperii nostre consentias et obedias uoluntati; presertim cum idem rex sufficientem prestare uelit super indemnitate Magdeburgensis Ecclesie cautionem. Alioquin noueris nos uenerabilibus fratribus nostris Mindensi, uerdensi et Hildesemensi episcopis dedisse districtius in mandatis ut extunc te singulis diebus Dominicis et festiuis, pulsatis campanis et candelis accensis, appellatione remota, excommunicatum publice nuntient, et per uicinas dieceses faciant sub solemnitate simili nuntiari, suffraganeis tuis et Magdeburgensi capitulo ex parte nostra in obedientie uirtute mandantes ut  inobedienti tibi nullam reuerentiam prorsus impendant, nec te ut metropolitanum honorent, sed ut excommunicatum euitent. Quod si nec sic arbor tua fota stercoribus fructus protulerit requisitos, securim ad radicem ficulnee infructuose ponemus, ut iuxta prouerbium ueritatis, arbor que non fecerit fructum bonum, excidatur et mittatur in ignem.



CX. EPISCOPO PATAuIENSI.

Non est tibi uel alii formidandum quod nos, qui debemus omnium iura tueri, uelimus imperii Romani iura turbare, ne inde nascantur iniurie unde iura nascuntur, cum illa simus mensura contenti quam Christus in Euangelio diffiniuit.  Reddite, inquit, que sunt Cesaris Cesari, et que sunt Dei Deo . Ne quis igitur estimet quod contra iura imperii Romani aliquam nobis obligationem feceris aut etiam sponsionem, presentes tibi litteras in testimonium duximus concedendas; in quibus scripturam illam quam ad tuam innocentiam ostendendam nobis dedisti de uerbo ad uerbum duximus adnotandam. Ego . . . Patauiensis episcopus per hoc scriptum meo sigillo munitum profiteor et affirmo quod litteras illas in quibus quoddam capitulum continetur per quod clauibus Ecclesie, quas Deus beato Petro et successoribus eius concessit, uidetur aliquatenus derogari, nec legeram nec audieram antequam ad presentiam domini pape uenissem, licet litteris illis meum sit sigillum appensum;  quoniam minus caute uacuo pergameno meum iussi sigillum apponi, credens quod nichil in eo scribi deberet in derogationem ecclesiastice potestatis. Unde capitulum illud contra claues Ecclesie nec approbo nec defendo, sed corde credo et ore confiteor quod quidquid Romanus pontifex, qui est successor beati Petri et uicarius Iesu Christi, ex auctoritate ipsarum clauium ligauerit super terram, erit ligatum in celis, et quidquid soluerit super terram, erit solutum in celis.

Datum Laterani, XI Kal. Iunii, anno septimo.



CXI. NOBILI uIRO DUCI BRABANTIAE.

 Olim, si bene recolimus, pro consummanda  copula inter carissimum in Christo filium nostrum illustrem regem Ottonem in Romanorum imperatorem electum, et dilectam in Christo filiam [Mariam] natam tuam nobis humiliter supplicasti, ut dispensationem quam uenerabilis frater noster Prenestinus episcopus, apostolice sedis legatus, de speciali mandato sedis apostolice fecerat inter ipsos auctoritate dignaremus apostolica confirmare. Cui petitioni, propter multam utilitatem que noscitur ex hoc imperio prouentura, consensum prebuimus pariter et fauorem. Nunc autem, quod graue gerimus et molestum, occasionibus friuolis adinuentis ipsam eidem regi sponso suo tradere malitiose recusas, cum solemniter inter ipsos sponsalia sint contracta, et hinc inde tam per te quam per homines  tuos prestito iuramento firmata, illicitum habens, ut dicitur, cum nobili uiro Philippo Sueuie duce tractatum ut eam carissimo in Christo filio nostro Frederico, illustri regi Sicilie, nepoti suo, copules in uxorem: quod utique tanto grauius reputamus quanto magis ex hoc et anime tue periculum et fame dispendium procuratur  . Cum enim predictus rex Sicilie sororem karissimi in Christo filii nostri illustris regis Aragonum germanam, uxorem quondam illustris regis Hungarie, accipere debeat in uxorem, et iam inter ipsos per dilectum filium Roffridum tituli Sanctorum Marcellini et Petri presbyterum cardinalem Casinensem abbatem, tunc apostolice sedis legatum, de mandato nostro, mediantibus et iurantibus familiaribus utriusque, sponsalia  sint contracta, preter id quod dicta filia tua ipsum regem Sicilie linea consanguinitatis attingit, quare non posset eidem matrimonio copulari, sustinere non possemus aliqua ratione ut contra hoc quod hinc etiam nobis approbantibus est firmatum temeritate qualibet ueniretur. Nos autem, ne sanguis tuus de nostris manibus requiratur, qui tenemur ex iniuncto nobis officio de salute anime tue sollicite cogitare, nobilitati tue per apostolica scripta mandamus et in uirtute Spiritus sancti districte precipimus quatenus usus consilio saniori, eamdem filiam tuam predicto regi sponso suo, sicut prestito iuramento teneris, tradere non differas in uxorem, fame tue consulens et saluti. Nos enim uenerabilibus  fratribus nostris Maguntino archiepiscopo et episcopo Cameracensi nostris damus litteris in mandatis ut si uenerabilis frater noster Coloniensis archiepiscopus requisitus prefatam filiam tuam infra mensem noluerit coronare, ipsi uel eorum alter, si ambo nequeunt interesse, auctoritate nostra suffulti, eam, omni contradictione, occasione et appellatione cessante, coronent. Si uero, quod non credimus, aliud duceres faciendum, noueris quod in personam tuam, uxoris tue, ac terram tue dominationi subiectam ecclesiastice seueritatis gladium exerceremus, cum propter similem culpam in quosdam reges et regna ecclesiasticam iam duxerimus sententiam proferendam,  sicut tua nobilitas non ignorat. Preterea, quidquid de ipsa filia tua contra mandatum nostrum feceris in derogationem canonice sanctionis irritum decernimus et inane; predicto Cameracensi episcopo et dilecto filio preposito Bunnensi et maiori decano Coloniensi nostris dantes litteris in mandatis ut ea que premisimus non differant publicare.

Datum Rome apud Sanctum Petrum, uI Kal. Nouembris, pontificatus nostri anno septimo.



CXII. MAGUNTINO ARCHIEPISCOPO.

Cum propter defectum pallii, quod Placentinus tibi restituere noluerat, non modicum sustinueris detrimentum, et nos tuis profectibus intendentes, aliud tibi pallium per uenerabilem fratrem nostrum  Cameracensem episcopum et dilectum filium magistrum W. de Leicestria nuntium tuum duxerimus transmittendum, fraternitati tue per apostolica scripta mandamus quatenus eo utaris ad diuini nominis gloriam, apostolice sedis honorem, salutem anime tue, nec non utilitatem metropolis Maguntine. Monemus igitur fraternitatem tuam et exhortamur in Domino, per apostolica tibi scripta mandantes quatenus tam erga nos quam erga carissimum in Christo filium nostrum, illustrem regem Ottonem, in Romanorum imperatorem electum talem te studeas exhibere ut fidem et deuotionem tuam magis et magis in opere comprobemus.

Datum Rome apud Sanctum Petrum, uI Kal. Nouembris.



CXIII. MAGUNTINO ARCHIEPISCOPO, ET CAMERACENSI EPISCOPO, ET PRAEPOSITO BUNNENSI.


Cum ii qui olim nullam uel modicam nobis et apostolice sedi reuerentiam et obedientiam exhibebant, Greci uidelicet, Blachi, Bulgari et Armenii, nunc ad obedientiam nostram et deuotionem apostolice sedis plene per Dei gratiam reuertantur, ut sit unum ouile et unus pastor, dolemus plurimum et turbamur quod uenerabilis frater noster Coloniensis archiepiscopus, qui uidebatur esse nobis obediens et deuotus, ab obedientia et deuotione nostra declinat, cum precepta nostra, que ipsi multoties iterauimus pro carissimo in Christo filio nostro  illustri rege Ottone in Romanorum imperatorem electo, pertranseat aure surda, et, quod peius est, ipsum pene penitus deseruisse uideatur, quodque pessimum, in contrarium machinari. Hoc autem malum tam graue reputamus et grande quod ex eo, nisi quantocius corrigatur, Ecclesia Coloniensis et ciuitas irreparabile detrimentum incurrent, et ipse archiepiscopus, qui per hoc et famam ex toto corrumpit et etiam perdit omnino, nos et Romanam Ecclesiam in confusionem, si posset, induceret uehementem. Cum enim non ipse nostrum, sed nos eius in hac parte fuerimus iudicium imitati, et in fauorem eiusdem regis ipse nos traxerit, non nos  ipsum, si eum dimiserit sine nobis, quia nos eum nullatenus dimittemus, profecto tam ipsi quam nobis illud poterit non immerito coaptari: Si cecus cecum duxerit, ambo in foueam cadunt . Sed si uoluerit, potius ipse cecus cadat in foueam quam nos, qui nolumus sequi cecum, in foueam corruamus. Malentes igitur ut idem archiepiscopus per admonitionis uestre studium a suo reuocetur errore, discretioni uestre per apostolica scripta mandamus et districte precipimus quatenus ad Coloniensem Ecclesiam pariter accedentes, conuocatis prioribus et aliis quos uideritis conuocandos coram eis dictum archiepiscopum monere diligentius et inducere procuretis, eidem ex parte nostra in uirtute obedientie firmiter iniungentes ut  ab hoc errore, usus consilio saniore, penitus resipiscat, et ne omnino perdat operam et impensam, eidem regi, sicut prestito fidelitatis iuramento tenetur, suum impendat auxilium et fauorem, et alios ad deuotionem et seruitium eius diligenter inducat; proponentes eidem quod si secus duxerit faciendum, in eam se difficultatem inducet de qua non facile poterit expediri. Si uero ad excusationem suam proposuerit coram uobis quod idem rex eum offenderit uel grauarit, ipsum cognita ueritate ad satisfactionem ei debitam impendendam monere diligentius et inducere procuretis, et si necesse fuerit, auctoritate nostra cogatis; cum etsi predicto regi fauere uelimus, prefatum tamen archiepiscopum in suo cupiamus iure fouere. Alioquin ueritatem diligenter examinatam  per uestras nobis litteras appellatione cessante fideliter intimetis, ut per relationem uestram instructi, si predictus archiepiscopus de inobedientie uitio, quod secundum prophetam idololatrie comparatur, et iuramenti transgressione, per quam iuxta legem diuinam in uanum assumitur nomen Dei, admirabilis apparuerit  , securim ad radicem infructuose arboris apponamus, et cum stare non possit, apostolica falce succisa, in locum ipsius talem faciamus succrescere plantam que fructum suauitatis proferat et odoris. Sane nos eidem hac uice non scribimus; quia, cum super hoc ipsi multoties direxerimus scripta nostra, nichil aut parum profecimus apud ipsum, quia mandata nostra  pariter et precepta exaudire noluit toties iterata. Ideoque uolumus et mandamus ut has litteras in omnium legi presentia faciatis, et exhortemini clerum ac populum diligenter ne permittant ut Ecclesia Coloniensis et ciuitas, que inter uniuersas Ecclesias et ciuitates regni Teutonici tam gloria quam magnificentia est sublimis, enormiter confundatur. Ceterum si dictus archiepiscopus maluerit nostris obedire mandatis quam in huiusmodi contumacia perdurare, ipsum de nostra reddatis gratia certiorem, ex parte nostra firmiter promittentes eidem quod ad honorem suum pariter et profectum taliter, dante Domino, intendemus quod de nostra poterit  gratia merito gloriari. Unde ut nostrum sibi sentiat patrocinium aliquatenus non deesse, si forte contra dilectum filium nobilem uirum Henricum comitem palatinum prefati regis germanum querelam intorserit coram uobis, uos auctoritate nostra suffulti quod iustum fuerit appellatione postposita decernatis, et faciatis quod decreueritis per censuram ecclesiasticam firmiter obseruari. Quod si non omnes, etc., duo uestrum.

Datum Rome apud Sanctum Petrum, Iu Kal. Nouemb.



CXIu. AQUILEGENSI PATRIARCHAE.

Cum in susceptione pallii prestiturus sis corporaliter iuramentum quod nobis et successoribus  nostris et Ecclesie Rome fidelis et obediens semper existes, fraternitati tue per apostolica scripta mandamus et in uirtute obedientie districte precipimus quod post huiusmodi iuramentum exhibitum et receptum patentes litteras tuo sigillo munitas apostolatui nostro transmittas, in quibus profitearis aperte quod ex debito prestiti iuramenti tam super imperii Romani negotio quam etiam super aliis nobis secundum Deum obedire teneris, ut ii qui tam in Teutonia quia in Italia similem nobis professionem fecerunt, aut is qui pro eo quod talem facere noluit, meruit ab officio pontificali suspendi, non debeant contra nos scrupuloso corde moueri tanquam apud nos sit acceptio personarum, aut in manu nostra pondus et pondus quasi statera dolosa  consistat. Alioquin propter inobedientie culpam, que secundum prophetam idololatrie comparatur, ut de reatu periurii taceamus, nisi feceris quod precipimus infra mensem, et tunc usum pallei tibi noueris auctoritate apostolica interdictum.



CXu. SALZBURGENSI ARCHIEPISCOPO.

Frustra iacitur rete ante oculos pennatorum, et durum est cuique contra stimulum calcitare. Nos enim Satane non ignoramus astutias, et prompti sumus inobedientiam omnem ulcisci. Dominus ergo sit nobis adiutor, non timebimus quid faciat nobis homo. Maledictus enim homo qui confidit in homine, aut qui carnem brachium suum ponit. ue autem  ingredienti terram duabus uiis, quia nemo potest duobus dominis deseruire. Monemus igitur fraternitatem tuam et exhortamur attentius, per apostolica tibi scripta mandantes quatenus sacrosanctam Romanam Ecclesiam matrem tuam de corde puro et conscientia bona et fide non ficta studeas uenerari, pro certo cognocens quod is qui supra se petram suam edificauit Ecclesiam non permittet ut porte inferi preualeant contra eam iuxta quod ipse testatur: Descendit pluuia, uenerunt flumina, flauerunt uenti, et irruerunt in domum illam, et non cecidit. Erat enim supra petram fundata. . Quia uero semper diligit qui amicus est, et frater  in necessitate probatur, tu, amabilis frater, tanquam aurum in fornace te proba; quamuis fornax nondum septuplum que succendi consueuerat sit succensa, sed in proximo fulgura sint in pluuiam conuertenda.

Datum Rome apud Sanctum Petrum, uII Idus Maii.



CXuI. ARCHIEPISCOPO MAGUNTINO, EPISCOPO CAMERACENSI, ET SCHOLASTICO SANCTI GEREONIS COLONIENSIS.

 Ut Adolphus Coloniensis archiepiscopus incidat in foueam quam parauit et intret ipsius gladius in cor eius, pertinax ipsius inobedientia, periurium iteratum, et proditio diuulgata deposcunt. Ipse etenim nec Deum timens, nec reueritus hominem, nec  Coloniensis Ecclesie dignitatem attendens, in offensam Dei, Ecclesie Romane contemptum, et sedis sue dispendium a se obedientie iugum excussit, iuramentum semel et iterum prestitum uiolauit, et eum prodidit quem crearat. Sane cum olim carissimum in Christo filium nostrum illustrem regem Ottonem in Romanorum imperatorem electum coronasset in regem, et fidelitatis ei prestitisset iuramentum, apud nos multipliciter institit ut eidem regi fauorem apostolicum impendentes, ratum quod ipse fecerat haberemus. Cumque multiplicatis intercessionibus obtinuisset a nobis ut in fauorem regis ipsius deferremus Ecclesie Coloniensis honori, cepit postmodum in eius deuotione tepescere, ac manum  suam ab aratro retrahens, occasiones friuolas inuenire ne quod plantauerat irrigaret; quatenus cito aresceret planta eius, cum sollicitudinem suam manus ei subtraheret plantatoris. uerum quia neque qui plantat neque qui rigat est aliquid, sed qui incrementum dat Deus, inualuit nichilominus per Dei gratiam nouus palmes; et cum iam extenderet ramos suos et uberius pullularet, uidit plantator inuidus et inuidit, et quodammodo in eius excidium coniurauit. Quia uero nichil est occultum quod non reueletur et absconditum quod non sciatur, sed testimonium ueritatis, non potuit occultare diutius uirus suum; quia nequam mentem iniqua operatio reuelauit et arbor agnita est in fructu. Commonitus igitur et conuentus iterum prestitit iuramentum  quod eumdem regem nunquam desereret nec in partem aliam declinaret; sed nec iuramentum stabilire potuit mentem illam, que innate leuitatis uitio fluctuabat. Nos autem, licet non de facili crederemus quod uir tanta preditus dignitate sic esset aduersarius sibi ipsi ut quod fecerat intenderet annullare, ne quid tamen sollicitudini nostre deesset, ad constantiam eum excitare uolentes, et monitis et minis institimus apud ipsum et sub quanta ei potuimus districtione precepimus ut in eiusdem regis fidelitate persisteret et ad promotionem ipsius efficaciter aspiraret, cauens sollicite ne maledictionem pro benedictione reciperet si illusisse nobis  tam turpiter probaretur. Ipse uero non attendens quod sicut obedientia uictimis antefertur, sic inobedientia idololatrie comparatur, obedientie lora disrumpens, inobedientie uitium non uitauit, sed contra preceptum nostrum et proprium iuramentum, corruptus pecunia, sicut fertur, dominum suum temerarius prodidit, et conuersus in arcum peruersum, nobili uiro Philippo duci Sueuie contra eum impudenter adhesit; ac ne quid eius presumptioni deesset, et ne culpa eius aliquo possit uelamine palliari, nuper Aquisgrani, ubi prefatum regem solemniter coronauerat, memoratum ducem publice coronauit, quamuis excommunicationis sententiam incurrisset, quam in ecclesia Beati Petri Coloniensis coram multitudine copiosa, ipso presente ac gerente sacerdotalem  stolam in collo et candelam accensam in manu, uenerabilis frater noster Guillelmus Remensis archiepiscopus, tunc episcopus Prenestinus, apostolice sedis legatus, promulgauerat in eos qui a prefato rege recederent et parti alterius adhererent.

Ut igitur Colonienses, qui noluerunt in malo caput languidum imitari, sed in eiusdem regis fidelitate perstiterunt firmius et persistunt, expurgato fermento ueteri, quod uoluit corrumpere totam massam, sint noua conspersio, sicut sunt azymi nichil corruptionis habentes, cum iuxta canonicas sanctiones accusatione non egeant manifesta. Unde nos, eius exemplo qui absens corpore, presens autem spiritu, Corinthium damnauit absentem, potuissemus  in eum sententiam promulgare, ad maiorem tamen cautelam de consilio fratrum nostrorum et tam episcoporum quam aliorum plurium prelatorum discretioni uestre per apostolica scripta mandamus et districte precipimus quatenus cum apud uos sint ista luce clarius manifesta, dictum archiepiscopum, pulsatis campanis, et candelis accensis, singulis diebus Dominicis et festiuis excommunicatum publice nuntietis et faciatis per omnes Colonienses ecclesias et uicinas dieceses sub solemnitate simili nuntiari, suffraganeos et omnes uassallos Coloniensis Ecclesie tam clericos quam laicos absolutos ab eius obedientia nuntiantes. Quia uero si tantum scelus remaneret inultum, quiuis de cetero posset impune inobedientie uitium, periurii  crimen et proditionis facinus perpetrare, sub eadem uobis districtione precipimus quatenus cum hec in illo nulla possint tergiuersatione celari, uos eum auctoritate nostra suffulti a pontificali officio, sublato cuiuslibet contradictionis et appellationis obstaculo, deponatis, nisi forsan infra mensem post factam sibi denuntiationem a uobis ad sedem apostolicam personaliter accesserit indicandus  : his ad quos ius electionis noueritis pertinere auctoritate apostolica iniungentes ut personam idoneam, que tanto congruat oneri et honori, canonice ac concorditer sibi eligant in pastorem. Quod si electionem contingeret aliqua forte, quod  absit! occasione differri, ne bona Coloniensis Ecclesie possint interim deperire, alicui persone honeste, prouide ac potenti committatis administrationem ipsius. Quia uero eiusdem Ecclesie tanto amplius zelamus honorem quanto clerum et populum eius deuotiores et firmiores sumus experti, ne unitatem eius aliqua scissura corrumpat, si forsan ii ad quos spectat electio non potuerint conuenire, precipiatis eisdem ut in aliquos uiros idoneos conferant uota sua; qui ad sedem apostolicam accedentes, cum consilio nostro, qui ad eorum concordiam, faciente Domino, dabimus operam efficacem, personam idoneam sibi eligant in prelatum. Quod si non omnes, etc.

Datum Rome, III Idus Martii, pontificatus nostri  anno octauo.



CXuII. PRIORIBUS ET UNIuERSO CLERO ET POPULO COLONIENSIBUS.

Sinceritati deuotionis et fidei quam ad carissimum in Christo filium nostrum illustrem regem Ottonem in Romanorum imperatorem electum, imo nos in eo habuistis hactenus et habetis in Domino congaudemus, et constantiam uestram prosequimur actionibus gratiarum; qui semper in eodem proposito persistentes, non nouistis etiam uacillante capite uacillare. Potuisset quidem in aliis propheticum formidari: Omne caput languidum, et omne cor merens, a planta pedis usque ad uerticem non est in  eo sanitas . Sed uos attendentes quod caput uestrum transferebatur in caudam, noluistis caude sequi mobilem leuitatem, sed stabiles et immobiles permansistis. uoluerat quidem uetus illud fermentum inficere totam massam et uir unus confundere tam sublimem Ecclesiam et infamare tam nobilem ciuitatem; sed uos eius fecis immunes, azymi permansistis, nec conspersio uestra noua uirus antique fraudis admisit. Participauit forsan homo ille iniquitatis, archiepiscopus uester, aliquibus uestrum sue proditionis consilium et perditionis proprie propositum reuelauit; sed in consensum eius non uenit anima uestra, nec potuit perfidie sue pice uas inquinare sincerum, quia serpentis prudentiam, que in Euangelio commendatur, uox pulsat in uacuum  incantantis. Licet autem nec diuine reuerentia maiestatis, nec apostolice sedis auctoritas, nec religio iuramenti tetigerit mentem eius, utinam tamen dignitas Coloniensis Ecclesie ac immunitas ciuitatis ab huiusmodi eum proposito reuocasset, ne uilem faceret in electione principis eamdem Ecclesiam, que inter alias fuerat hactenus gloriosa, et ne derogare iuri suo imo eiusdem Ecclesie uideretur, si quod ad tuendam dignitatem eius prius prouide fecerat proprio iure usus, in eius tandem iniuriam improuide condemnaret. uerum quia nichil satis festinatur animo cupienti, nec animus cupidi satiatur, nichil sibi sufficere reputans nisi pecuniam biberet quam auide sitiebat, contra mandatum nostrum sepius iteratum et iuramentum proprium  primo prestitum et postea innouatum in infamiam uestram, quantum fuerat in eodem, et Coloniensis Ecclesie detrimentum obedientie iugo deposito, dominum suum temere prodidit, et aduersario eius impudenter adherens, ne crimen eius ulla possit tergiuersatione celari, eum apud Aquisgranum publice coronauit. Nos igitur prouidere uolentes ne homo qui non conueniat operibus et actibus uestris, uobis de cetero principetur in perniciem corporum et periculum animarum, sed a uobis uetus fermentum penitus expurgetur, uosque remaneatis azymi, sicut estis, de consilio fratrum nostrorum et tam episcoporum quam aliorum plurium prelatorum uenerabilibus fratribus Maguntino archiepiscopo et episcopo Cameracensi et scholastico Sancti Gereonis  Coloniensis dedimus in preceptis ut cum apud eos sint ista, etc., in eumdem fere modum ut in alia usque in finem. Monemus igitur uniuersitatem uestram et hortamur in Domino et per apostolica uobis scripta mandamus quatenus eisdem archiepiscopo, episcopo et scholastico ad exsequendum mandata apostolica utiliter et humiliter assistatis, et in bono proposito persistentes, predicto regi sicut hactenus, imo fortius quam hactenus prestetis auxilium et fauorem, scituri quod nostra uobis gratia non deerit.

Datum, ut supra.



CXuIII. ARCHIEPISCOPO MAGUNTINO, EPISCOPO CAMERACENSI, ET SCHOLASTICO SANCTI GEREONIS IN COLONIA.


Licet per alias litteras uobis dederimus in preceptis ut quia Coloniensis archiepiscopus sententiam excommunicationis incurrit, quam in Ecclesia Beati Petri Colonie coram multitudine copiosa, ipso presente ac gerente sacerdotalem stolam in collo et candelam accensam in manu, uenerabilis frater noster Guillelmus Remensis archiepiscopus, tunc Prenestinus episcopus, apostolice sedis legatus, promulgauit in eos qui a carissimo in Christo filio nostro illustri rege Ottone, in Romanorum imperatorem electo, recederent et parti alteri adhererent, memoratum archiepiscopum, pulsatis campanis et candelis accensis, denuntiaretis excommunicationis uinculo innodatum, et faceretis per omnes  Colonienses ecclesias et uicinas dieceses sub solemnitate simili nuntiari, suffraganeos et omnes uassallos Coloniensis Ecclesie tam clericos quam laicos absolutos ab eius obedientia nuntiantes. Licet etiam uobis preceperimus districte ut, quia eius inobedientia, periurium et proditio sunt adeo manifesta, quod nulla possunt tergiuersatione celari, uos eum auctoritate nostra suffulti, sublato cuiuslibet contradictionis et appellationis obstaculo, a pontificali deponeretis officio, nisi forsan infra mensem post factam sibi denuntiationem a uobis ad sedem apostolicam personaliter accesserit iudicandus, quia tamen uos ex uicinitate locorum et notitia personarum potestis plenius et perfectius rerum et temporum circumstantias indagare, presentium uobis  auctoritate concedimus quatenus diligenti et prudenti deliberatione prehabita, si uobis uisum fuerit expedire, prefatum archiepiscopum monere diligentius et inducere procuretis ut ad fidelitatem karissimi in Christo filii nostri illustris regis Ottonis, in Romanorum imperatorem electi, humiliter reuertatur infra tempus quod ei duxeritis presigendum, et de fide seruanda tantam ei exhibeat cautionem quod de leuitate ipsius non possit in posterum dubitari, absolutionis beneficium ei secundum formam Ecclesie impensuri, salua super excessibus eius canonica disciplina. Alioquin iuxta formam prescriptam et in aliis litteris plenius uobis expressam procedere non tardetis. Quod si non omnes, etc.

 Datum, etc.



CXIX. UNIuERSIS TAM ECCLESIASTICIS QUAM SAECULARIBUS PRINCIPIBUS ET ALIIS PER TEUTONIAM CONSTITUTIS CHARISSIMO IN CHRISTO FILIO NOSTRO ILLUSTRI REGI OTTONI, IN ROMANORUM IMPERATOREM ELECTO, FAuENTIBUS.

Non est amicus hominis, sed fortune, qui sicut arundo uento, sic fortuitis casibus agitatus, ei cui arridet in prosperis, deficit in aduersis. Licet enim uarii sint bellorum euentus, nec quod semper uoluitur in eodem statu ualeat permanere, non debent tamen uiri constantes secundum uarietates rerum labentium uariari, sed stabiles potius permanere,  scientes quod finis, non pugna coronat, et non qui ceperit, sed qui perseuerauerit, saluus erit. Fides etenim in necessitate probatur, et constantia in aduersitate clarescit; nec cui cum fortuna rotatur, constans debet aut stabilis appellari, aut dici fidelis qui fidem uariat cum euentu. Unde miramur non modicum et mouemur quod quidam principum, qui carissimo in Christo filio nostro illustri regi Ottoni, in Romanorum imperatorem electo, sponte hominium fecerant et fidelitatis iuramenta prestiterant non coacti  , ex eo quod nobilis uir dux Sueuie uisus est aliquantulum prosperari, contra honestatem propriam et fidem prestitam uenientes, relicto eo cui prius adheserant, eius aduersario adheserunt, illis merito comparandi de quibus legimus in Psalmista:  Filii Ephrem intendentes arcum et mittentes sagittas conuersi sunt in die belli . uerum quanto detestamur amplius in talibus leuitatem, tanto in uobis constantiam potius commendamus: qui cum eodem rege in suis tentationibus fideliter perstitistis, nec uoluistis maculam in gloria uestra ponere ac iuramenta propria uiolare. Super hoc ergo firmitatem uestram in Domino commendantes et prosequentes actionibus gratiarum, monemus uniuersitatem uestram et exhortamur in Domino et per apostolica uobis scripta mandamus quatenus in bono proposito persistentes, eidem regi tanto fortius assistatis quanto auxilio uestro noscitur amplius indigere;  scituri quod ex hoc uobis tanto magis constituetis nos in posterum debitores quanto sincerius diligimus regem ipsum et incrementum honoris ipsius sicut hactenus, imo magis quam hactenus, affectamus.

Datum, etc.



CXX. MAGUNTINO ARCHIEPISCOPO, ET EPISCOPO HILDESEMENSI.

Suam apud nos carissimus in Christo filius noster illustris rex Otto, in Romanorum imperatorem electus, querimoniam destinauit quod cum nobilis uir Henricus palatinus Rheni fidelitatis ei prestiterit iuramentum, contra factum suum uenire non metuens, non solum seruare contempsit quod ei sub iurisiurandi  religione promisit, sed contra eum cum nobili uiro Philippo duce Sueuie coniurauit  . Unde cum ad nos pertineat iudicium iuramenti, per nos sibi de eo iustitiam petiit exhiberi. Cum igitur salutem nobilis eiusdem, de quo in nouissimo districti examinis die tenebimur coram Deo reddere rationem, paterno desideremus affectu, fraternitati uestre per apostolica scripta mandamus atque precipimus quatenus eum ex parte nostra monere diligentius et inducere procuretis ut iuramentum eidem regi prestitum, nonobstante iuramento quod postmodum exhibuit contra illud, cum ex eo quod primum fuit licitum constet secundum illicitum exstitisse, de cetero seruare procuret. Alioquin eum ad id per  excommunicationem persone et interdictum terre sublato appellationis obstaculo compellatis, facturi utramque sententiam singulis diebus Dominicis et festiuis, pulsatis campanis et candelis accensis, usque ad satisfactionem congruam firmiter obseruari.



CXXI. NOBILI uIRO HENRICO PALATINO RHENI.

Ad infamiam nominis tui cedit et perpetuum tue posteritatis opprobrium quod carissimum in Christo filium nostrum illustrem regem Ottonem in Romanorum imperatorem electum fratrem tuum, uel nulla uel modica uiolentia interueniente, relinquens, nobili uiro duci Sueuie adhesisti et quantum in te fuerat deiecisti eum quem erigere tenebaris. Sane suam ad nos idem rex querimoniam  destinauit quod cum fidelitatis ei, etc., ut supra usque paterno desideremus affectu, nobilitatem tuam monemus et exhortamur attentius et per apostolica tibi scripta mandamus quatenus iuramentum eidem regi prestitum, etc., usque seruare procures. Alioquin noueris nos uenerabilibus fratribus nostris Siffrido Maguntino archiepiscopo et episcopo Paderburnensi per apostolica scripta precipiendo mandasse ut te ad id per excommunicationem persone, etc., usque in finem.

Scriptum est nobili uiro duci Brabantie in eumdem modum usque in Romanorum imperatorem electum, cui filiam propriam desponsauerat in uxorem, uel  nulla, etc., usque in finem. Exsecutores dati sunt contra eum Leodiensis episcopus, maior decanus et prepositus Sancti Gereonis Coloniensis.



CXXII. NOBILI uIRO LANGRAuIO THURINGIAE.

Quia libere uoluntatis arbitrium quanto uiolentius quis flectere nititur, tanto amplius in puritate sui propositi confirmatur, non credimus quod uiolentia ducis Sueuie tuam mutauerit uoluntatem et animum uariauerit, licet coactus fueris militare. Cum ergo, necessitate cessante, cessare soleat necessitatis effectus, monemus nobilitatem tuam et exhortamur attentius et per apostolica tibi scripta mandamus quatenus cum tempus acceperis, ad karissimi in Christo filii nostri illustris regis Ottonis,  in Romanorum imperatorem electi, fidelitatis obsequium sine dilatione qualibet reuertaris, et sic in eius dilectione proficias ut in gratiam nostram proficere merearis.

Scriptum est in eumdem modum regi Bohemorum illustri.



CXXIII. MAIORI DECANO ET SANCTORUM APOSTOLORUM ET SANCTI GEREONIS PRAEPOSITIS COLONIENSIBUS.

Ad nostram noueritis audientiam peruenisse quod Bruno Adolphi quondam Coloniensis archiepiscopi clericus, statutis sedis apostolice temerarie se opponens, dominum suum irreuerenter induxit ut in carissimum in Christo filium nostrum illustrem regem Ottonem, in Romanorum imperatorem electum,  crimen proditionis committeret et duci Sueuie pertinaciter adhereret; a quo, sicut dicitur, tanquam alius Iudas in proditionis premium pecuniam accipere non expauit. Ne igitur si post damnationem eiusdem archiepiscopi predictus Bruno, qui damnationis causam prestitit, remanserit indemnatus, illud euangelicum fallere uideatur, quo dicitur: Si cecus cecum ducit, ambo in foueam cadunt , discretioni uestre per apostolica scripta mandamus quatenus eum omnibus beneficiis suis sine spe restitutionis, appellatione remota, priuetis, ea personis idoneis conferentes. Quod si non omnes, etc.



CXXIu. EISDEM


Ad nostram audientiam noueritis peruenisse quod Sibod clericus, qui beneficium quoddam de manu karissimi in Christo filii nostri illustris regis Ottonis, in Romanorum imperatorem electi, receperat, et fidelitatis ei prestiterat iuramentum, conuersus in arcum peruersum, contra proprium ueniens iuramentum, Sueuie duci iurauit, et ab eo predictum beneficium recepit. Ipse quoque, dum uenerabilis frater noster Cameracensis episcopus mandatis nostris insisteret exsequendis, ab eodem duce in diecesim eius legatione suscepta, bona eiusdem episcopi temere occupauit, uassallos eius duci Sueuie fidelitatem prestare compellens, fidelitate ipsius penitus abiurata. Quia uero tante presumptionis  excessum relinquere nolumus impunitum, discretioni uestre per apostolica scripta mandamus quatenus inquisita super iis et cognita plenius ueritate, eumdem Sibod ab omni officio sublato appellationis obstaculo deponatis, et omnibus eum beneficiis spoliantes, illa personis idoneis assignatis.



CXXu. PADEBURNENSI EPISCOPO.

Quam detestabile sit crimen periurii, ueteris Testamenti lectio manifestat. Nam cum precepisset Dominus Isrelitis ut uniuersos habitores terre quam eis promiserat, de ipsa delerent propter fedus quod Iosue cum Gabaonitis iniuit circumuentus, et iuramentum quod principes multitudinis prestiterant eisdem incaute, Gabaonite mortis periculum euitarunt;  licet interrogati si in terra que filiis Isrel sorte debebatur forsitan habitarent, quia de terra longinqua uenerant respondissent. Preterea que pena men dacibus debeatur Ananie et Saphire mors subita profitetur: qui quoniam mentiti fuerant Spiritui sancto, a conspectu apostolorum principis, cuius sumus, licet immeriti, successores, mortui sunt educti. Cum ergo nulla uel modica distantia sit inter periurium et mendacium sacerdotis, dicente Scriptura quod uerba sacerdotis aut uera sunt aut sacrilega, debent ecclesiastici uiri, et presertim qui prelationum obtinent dignitates, reatum periurii et crimen mendacii penitus euitare et sic fugere inconstantie leuitatem ne . . . sit eis si terram duabus uiis ingredi conuincantur, et si culpam incurrerint, non  effugiant disciplinam. Miramur igitur non modicum et mouemur quod cum carissimo in Christo filio nostro illustri regi Ottoni, in Romanorum imperatorem electo, fidelitatis prestiteris iuramentum, et ab eo de regalibus fueris inuestitus, postquam per uenerabilem fratrem nostrum Siffridum Maguntinum archiepiscopum consecrationis beneficium suscepisti, tepuisti pene penitus circa eum, et ipsi tue deuotionis obsequium subtraxisti. Ne igitur subditis tuis occasio fias similis leuitatis, qui eis fortitudinis et constantie debes exempla prestare, fraternitatem tuam monemus et exhortamur attentius et per apostolica tibi scripta precipiendo mandamus quatenus sic de cetero in eius fidelitate persistas  et sic ei patenter adhereas et potenter quod preterita negligentia per subsequentem diligentiam expietur, nec tam cito incurrisse notam periurii uidearis, quia id non possemus equanimiter tolerare,

Scriptum est abbati Corbeiensi in eumdem fere modum usque iuramentum, et ei a sue promotionis initio auxilium prestiteris et fauorem, nunc ultimo tepuisti pene penitus circa eum, etc., usque expietur, nec incurrisse notam periurii, etc., usque ad finem.



CXXuI. ARCHIEPISCOPO TREuIRENSI.

Qualiter iuramentum coram nobis prestitum et postmodum exhibitum in manibus legati nostri obseruaueris, ne dicamus uiolaueris, qualiter irrita feceris que de tuis labiis processerant, dum ueniens  contra propriam sponsionem, promissiones infregeris redactas in scriptis et sigilli proprii munimine roboratas, qualiter in obedientia et deuotione non perstiteris, tua prudentia non ignorat. Nos autem, licet possemus ex iis tanquam notoriis, et que nulla poterant tergiuersatione celari, canonice seueritatis in te sententiam promulgare, credentes tamen quod patientia nostra te ad penitentiam reuocaret, excessus tuos dissimulauimus hactenus et te duximus ex multa gratia supportandum. uerum quoniam secundum impenitens cor tuum thesaurizas tibi iram in die ire, ita ut superbia tua semper ascendat, nec adiicias ut conditionis proprie recorderis, finaliter et peremptorie tibi scribimus, sub debito iuramenti et quanta possumus districtione mandantes  ut carissimo in Christo filio nostro illustri regi Ottoni in Romanorum imperatorem electo potenter adhereas et patenter, per te ac tuos publice ipsi auxilium tribuens et fauorem. Alioquin securim ad radicem arboris infructuose imo etiam perniciose ponemus, ne terram inutiliter occupet, et florentem uineam sterilitatis sue umbra confundat. Quod si aliqui de Ecclesia Treuirensi fauorem tibi presumerent adhibere, presumptionem eorum taliter puniremus quod eorum pena multis proficeret ad cautelam; imo etsi tota Ecclesia Treuirensis in erroris tui defensione peccaret, nos in eam animaduertere curaremus, et honoris metropolitici dignitatem, quam per sedem est apostolicam assecuta, alias transferre propter ingratitudinis  uitium cogeremur.



CXXuII. PRAEPOSITO, ARCHIDIACONO, CANONICIS, ET MINISTERIALIBUS ECCLESIAE TREuIRENSIS.

Inconstantiam et facilitatem, ne periurium et infidelitatem dixerimus, archiepiscopi Treuirensis uobis credimus per eius opera patuisse. Nos autem memores dilectionis antique quam apostolica sedes exhibuit Ecclesie Treuirensi, pro cuius defensione interdum persecutiones etiam grauissimas est perpessa, et recolentes deuotionem illam quam Ecclesia Treuirensis Ecclesie Romane solita fuerat exhibere usquemodo, mitius egimus contra eum, et ipsum duximus equanimiter tolerandum, credentes  quod patientia nostra eum ad penitentiam reuocaret. uerum quoniam superbia eius semper ascendit, ne uideamur errorem eius dissimulando fouere, similiter ei ac peremptorie scribimus, etc., ut supra usque confundat. Ideoque discretioni uestre per apostolica scripta mandamus quatenus eumdem archiepiscopum ad mandatum apostolicum exsequendum diligentius moneatis, parati, cum super hoc secundo uobis scripserimus, quod mandauimus humiliter adimplere. Credimus enim et pro certo tenemus quod Ecclesia Treuirensis Ecclesie Romane matris et magistre sue dispositioni parebit, nec eius obuiabit aliquando institutis. Quod si forsan,  quod non credimus, in erroris eiusdem archiepiscopi defensione peccaret, in eam animaduertere curaremus, et in penam ipsius honoris metropolitici, etc.



CXXuIII. ILLUSTRI REGI OTTONI IN ROMANORUM IMPERATOREM ELECTO.

 Cum inter te ac dilectam in Christo filiam natam ducis Brabantie sponsalia fuerint approbante legato nostro contracta nostre uoluntatis existit ut quod initiatum est legitime, nisi per alium steterit, compleatur. Cum ergo puella ipsa etati nubili sit uicina, monemus serenitatem tuam et exhortamur attentius quatenus usque ad nubilem eius etatem exspectes, et si pater eius eam tibi tradere noluerit requisitus, extunc libere cui uolueris,  in Domino tamen, nubas.



CXXIX. ILLUSTRI REGI ANGLORUM.

Quantum tue serenitatis excellentia honoris et exaltationis reciperet incrementum, si karissimi in Christo filii nostri illustris regis Ottonis in Romanorum imperatorem electi promotio felicem sortiretur euentum, si diligenter attendas, intelliges per teipsum, cum te latere non possit quod ei non solum aduersarii sui potentia, sed et tue consanguinitatis respectus multiplicauit emulos et hostes adauxit. Ne igitur ad onus sit ei potius quam honorem quod te proxima linea consanguinitatis attingit, non solum ex abundantia diuitiarum tuarum eius deberes indigentie prouidere, sed multa etiam tue necessitati  subtrahere ut eius necessitudinem subleuares. Cum ergo inclyte recordationis Richardus, rex Anglie, frater tuus ei certam legauerit pecunie quantitatem et tu illam te iuraueris, sicut accepimus, soluturum, iurantibus tecum episcopis regni tui, rogamus serenitatem regiam et exhortamur attentius quatenus pecuniam ipsam eidem in multe necessitatis articulo constituto persoluas, ne te ac nos in eam necessitatem inducas ut cum iuxta petentibus fauorem teneamur apostolicum impertiri, te ad soluendum debitum, quod non denegas te debere, cogere compellamur post commonitiones multoties iteratas, per quas te non potuimus hactenus emollire.



CXXX. PRIORIBUS ET CAPELLANIS COLONIENSIBUS.


Quod Colonia sedis apostolice filia specialis existat et ueteris sigilli scriptura testatur, et Coloniensium manifestat assertio, et euidentius omnibus opera profitentur. Ecce etenim, ut in deuotione sedis apostolice ciuitas ipsa solidaretur ex toto, nec ex aliqua ulterius parte nutaret caput languidum et cor merens, quod ulceris sui sanie moliebatur inficere totum corpus, ut a planta pedis usque ad uerticem nulla in eo sanitas remaneret, ad mandatum apostolicum excidistis a uobis, et uirum idoneum et Ecclesie Romane deuotum in caput uestrum hilariter assumpsistis, qui uobis concordaret operibus,  et seruaret corporis puritatem. Gaudemus igitur et congaudemus uobis in Domino et sinceritatem uestram prosequimur actionibus gratiarum quod expurgato fermento ueteri, ne corrumperet totam massam, in azymis sinceritatis et ueritatis uos ipsi azymi ambulatis, et in fidelitate karissimi in Christo filii nostri illustris regis Ottonis in Romanorum imperatorem electi de die in diem persistitis fortiores. Monemus igitur dilectionem uestram et exhortamur in Domino et sub quanta possumus benignitatis affectione mandamus quatenus in deuotione nostra et fidelitate regis ipsius proficiatis iugiter, et sicut bene cepistis, fideliter persistatis, nec impetum formidetis illius qui tanquam posset fluuium absorbere, uobis exsilium et depopulationem ciuitatis  uestre, licet frustra, minatur: cui resistite fortes in fide, constantiam uestram et fortitudinem urbis uestre in hoc pariter ostendentes, et potissimum confidentes in eo qui proiecit in mare currum et exercitum Pharaonis, et qui nunquam deserit de sua misericordia confidentes; nec exaltationem hostis uel extollentiam potius formidetis: quoniam omnis qui se exaltat, humiliabitur, et qui se humiliat exaltabitur, iuxta testimonium ueritatis. Nos autem, qui puritatem uestram in multis hactenus et nunc presertim in facto Adolphi quondam archiepiscopi uestri, nunc depositi, sumus euidenter experti, ad honorem et profectum tam Ecclesie quam ciuitatis uestre, dante Domino, efficaciter intendem

 Scriptum est in eumdem modum plebanis Coloniensibus. Item scabinis et uniuerso populo Coloniensi.



CXXXI. ILLUSTRI REGI ANGLORUM.

Quantum honoris et glorie quantumque fortitudinis et uirtutis accresceret tibi et regno tuo, si carissimus in Christo filius noster illustris rex Otto serenissimus, nepos tuus, ad coronam imperii tuo suffragio perueniret, regalis prudentia non ignorat. Cum igitur eidem regi scripserimus ut ad hoc diligenter intendat, ad quod etiam nos intendimus diligenter, quoniam ex quo imperii coronam haberet, principes qui corone imperii tenentur astricti, ei tanquam Domino procul dubio adhererent, serenitatem  tuam rogamus, monemus, deposcimus et hortamur quatenus ei ad obtinendum coronam imperii, sicut charam habes gratiam diuinam et nostram, et tuum diligis commodum et honorem, auxilium tribuas opportunum, de nostra circa ipsum gratia plena securus quod ad sublimationem eius efficaciter aspiramus. Unde si ei curaueris non minutatim, ut hactenus, licet raro, sed simul et plene, prout decet et expedit, subuenire, negotium eius non tam sibi quam tibi ad optatum perducetur effectum.



CXXXII. EIDEM.

Cum carissimo in Christo filio nostro illustri regi Ottoni, nepoti tuo, tenearis magnifice subuenire,  non solum ratione carnis et sanguinis, uerum etiam consideratione commodi et honoris, quoniam si per tue subuentionis auxilium idem rex, nepos tuus, ad coronam imperii perueniret, status utique regni tui robur susciperet et augmentum, plus utique quam oporteat litteris explicare miramur non modicum et mouemur quod ei uel de tuo subuenire non curas, uel saltem de suo, uidelicet quod ex testamento inclyte recordationis Richardi regis, germani tui, sibi soluere sine dubitatione teneris. uolentes igitur tam tibi quam ipsi paterna sollicitudine prouidere, serenitatem tuam rogamus attentius et monemus, fideliter consulentes quatenus ei super his que predictus rex frater tuus ei testamento legauit non differas ulterius satisfactionem debitam exhibere,  ne per tuum defectum suus impediatur profectus; quatenus si per te fuerit adiutus, negotium eius optatum sortiatur effectum.

Datum Rome, apud Sanctum Petrum, XIII Kalend. Martii, pontificatus nostri anno octauo.

Scriptum est super hoc Heliensi, Dunelmensi et Wigorniensi episcopis. Cum carissimo, etc., in eumdem fere modum, usque in finem. Quocirca fraternitatem uestram rogamus et monemus attentius, per apostolica uobis scripta precipiendo mandantes quatenus eumdem regem ad hoc moneatis prudenter et efficaciter inducatis. Et si forte per exhortationes uestras ad id induci nequiuerit, uos eum per districtionem ecclesiasticam compellere non tardetis, non obstante compositione que facta est inter ipsos;  presertim cum in ea de relaxatione pecunie sibi testamento legate nulla mentio habeatur.

Datum Rome.

Scriptum est super hoc in eumdem fere modum aliis episcopis et magnatibus regni Anglie, ut ipsum regem ad hoc moneant et inducant, et ipsi etiam regi Ottoni, sicut habent charam gratiam diuinam et domini pape, ac regni sui diligunt commodum et honorem, studeant subuenire.

Datum, ut supra.



CXXXIII. ILLUSTRI REGI OTTONI IN ROMANORUM IMPERATOREM ELECTO.

uenientem ad apostolicam sedem uenerabilem  fratrem nostrum Cameracensem episcopum benigne recepimus, et ea que nobis proposuit notauimus diligenter. Licet autem episcopus, cum ad te, Domino duce, redierit, non solum de proposito nostro, uerum etiam de statu imperii te possit reddere certiorem, ut tamen interim nullius astuta malignitas circumuenire te possit, serenitatem tuam presentibus litteris premunimus, reddentes te de gratia nostra plene securum, quam uelut columnam immobilem semper inuariabilem comprobasti. Quocirca prudentiam tuam, cuius fortitudinem et constantiam apud nos idem episcopus multipliciter commendauit, monemus et exhortamur attentius quatenus nec aduersitates te frangant, nec suggestiones seducant, quo minus ad sublimationem tuam prudenter  intendas, ad quam nos intendimus diligenter, ut ad suscipiendam coronam imperii ualeas feliciter peruenire.

Datum Rome, etc.



CXXXIu. EBORACENSI ARCHIEPISCOPO.

Si eximia facta progenitorum tuorum, quibus multimode laudis titulo renitebant, sedula meditatione discutias, si qualiter per insignia gesta suam dilatauerint famam et regie domus ampliauerint decus subtiliter perscruteris, ad imitandum eos totis te conuenit uiribus laborare, ut per ostensionem operum sectator ipsorum merito comproberis. Nam arbor a fructu cognoscitur, et clarum heredem opera clara depingunt. Cum itaque carissimus in  Christo filius noster illustris rex Otto, nepos tuus, tuo et aliorum consanguineorum suorum adminiculo ad presens indigeat, miramur non modicum et mouemur quod ita tepidus et remissus hactenus exstitisti quod nullum uel modicum ei curasti subuentionis uel fauoris auxilium exhibere: cuius negotium si ad optatum perducatur effectum, quantum honoris et glorie tibi et carissimo in Christo filio nostro Ioanni, regi Anglorum illustri, ac regno eius accrescat, quantumque regalis regia super hoc facto debeat reflorere, non est opus litteris explicare; cum, si prudenter attendas, ipsa rei euidentia mentis oculis protinus enitescat. Illud enim inter cetera deberet te ad id inducere uehementer, quod si prefato regi in huius temporis articulo adesse curaueris  ac fauorem tuum efficaciter impertiri, menti sue inextricabiliter infigetur; quoniam in necessitate probatur amicus, et qui uere diligit, per experientiam operis comprobatur. Quocirca fraternitatem tuam rogamus, monemus attentius et per apostolica tibi scripta precipiendo mandamus quatenus, sicut charam habes gratiam diuinam et nostram, et proprium diligis commodum et honorem, prefato regi nepoti tuo opem efficacem impendas, et de tuis non pretermittas tam hilariter quam liberaliter subuenire, ut eius honor in tuum cedat honorem, et ipsius profectus in tuam possit gloriam redundare.

Datum Rome.



CXXXu. BRUNONI ARCHIEPISCOPO, MAIORI DECANO ET MAGISTRO H. SCHOLASTICO SANCTI GEREONIS COLONIENSIS.


Cum inter cetera documenta fidei Christiane nichil sit gloriosius quam fidem illibatam seruare, miramur admodum nec immerito commouemur quod uenerabilis frater noster Monasteriensis episcopus, de cuius meritis uirtutis exempla deberent ad alios deriuari, iuramentum quod prestitit carissimo in Christo filio nostro illustri regi Ottoni in Romanorum imperatorem electo, quod ei potenter et patenter deberet adesse, dissimulare uidetur, nec considerat quod si sal euanescit in ipso, ad nichilum ualet ultra nisi ut foras mittatur et ab hominibus conculcetur, et si caput sit languidum, subiecta  membra salutis proprie reddat robore destituta. uolentes igitur quod ab eodem episcopo temere presumptum est in melius emendari, mandamus quatenus eumdem episcopum ut, pretermissis quibuscunque obligationibus impietatis, ad seruandum iuramentum prefato regi exhibitum sollicitis monitis inducere studeatis. Quod si ad commonitionem uestram idem episcopus quod premissum est adimplere forte noluerit, uos eum ad id per districtionem ecclesiasticam, sublato appellationis obstaculo, compellatis.

Datum, ut supra.

In eumdem modum scriptum est eisdem iudicibus contra Osnaburgensem episcopum.



CXXXuI. SCRIPTUM PHILIPPI AD DOMINUM PAPAM.


Scriptum est et multiplici utriusque Testamenti auctoritate posse probari credimus quoniam in manu Mediatoris Dei et hominum sunt omnium potestates et iura regnorum. Ipse enim altissimus Dominus et rex celi et terre, cui uoluerit et quando uoluerit dabit illud. Equidem ipse mutat regna, et transfert et curuat imperia. A plena notitia uestra, Pater sanctissime, minime credimus alienum quid factum sit Romano imperio diuina permissione sic ab eterno prouisum et preordinatum. Scit satis prudentia uestra qualiter post mortem dilecti Domini ac fratris nostri Henrici Romanorum imperatoris Augusti turbatum fuerit imperium, et multis  turbationum incursibus non minus mirabiliter quam miserabiliter lacerari cepit et agitari, et per omnes angulos et fines suos ita concuti ut a prudentibus non immerito desperari posset ipsum Romanorum imperium diebus nostris in pristinum statum nunquam posse reformari, cum quilibet iam sine iudice uiueret et sine lege, et quidquid libitum foret, faceret pro motu et arbitrio sue uoluntatis. Nos inter hec malorum initia, ut uobis constat, in Tuscia fuimus constituti, ab inde reuertentes in Alemanniam non sine periculo et labore; et tunc totam Teutoniam minus bene dispositam reperimus et inordinatam. Qualiter demum, Pater reuerende, nos animum concepimus ad obtinendam Romanum imperium per iustam principum electionem cum pura simplicitate  et simplici ueritate sub testimonio illius qui secretorum scrutator est, et cui omnia nuda sunt et aperta, uobis duximus significandum, nichil falsitatis admiscentes, nec subtrahentes aliquid ueritati. Sciat igitur uestra reuerenda paternitas quod cum nos de partibus Tuscie reuersi fuissemus in Alemanniam, totam terram non minus turbatam inuenimus quam mare ab omnibus uentis posset conturbari. Tunc nos omnes imperii principes, qui in diebus illis in Alemannia fuerant,  litteris et nuntiis nostris sollicitare cepimus ut ipsi filio dilecti domini ac fratris nostri Henrici Romanorum imperatoris Augusti, quem iam eis in dominum ac regem elegerant, et cui iurauerant fidelitatem, sicut ex iuramento tenebantur,  assisterent et ipsum uellent habere pro rege; et nos, tum quia de iure naturali et legali ad hoc tenebamur, tum etiam pro conseruando honore imperii, onus tutele subire uoluimus usque dum ipse puer ad eam perueniret etatem quod ipse per se regere posset imperium et iura eius requirere, ad quod nullum eorum prorsus potuimus inducere. Asserebant enim se ex electione illa quam in eum fecerant et ex prestito sibi sacramento non teneri. Nam affirmabant antequam ipse puer fuisset baptizatus hec fuisse facta, et ideo nullius esse ualoris. Dicebant ipsum puerum non sufficere ad regimen imperii, nec decere nec expedire ipsos principes et Romanum imperium sine domino fore et imperatore. Insuper allegabant ipsum puerum esse electum  maxime pro summa patris potentia, et ut per hoc patri placere possent. Et sic nullo modo eos ad hoc potuimus inducere ut ipsi iam dictum puerum pro domino et rege uellent habere: ad quod nos, Deo teste, omni studio et omni ingenio fideliter laborauimus. Ipsi uero principes constanter alium regem sibi creare uoluerunt, et diuersi diuersos. Quidam principum, de quibus uobis constat, ut credimus, cum duce Bertoldo Zaringie tractatum habere ceperunt ut ipsi eum in regem eligerent, pro quo ipse cum eis plusquam sex millia marcarum expendit: qui cum post multam hanc expensam in negotio processum optatum habere non posset, ipse tanto labori et futuris expensis se subtrahens, ab incepto negotio conticuit. Tunc iidem principes  cum duce Bernardo Saxonie consimilem ceperunt habere tractatum; et ipse de partibus Saxonie usque ad partes Rheni, uidelicet Andernacum, uenit sub hac spe quod ab eis eligi deberet in regem. Sed cum ipse, sicut uir prudens et circumspectus, uideret hoc non posse fieri sine pecunie sue maxima effusione, considerans etiam quod ipse depressus grauissima corporis sui grauitate tanto labori non sufficeret, se subtraxit ab eis ingeniose. Tunc quoque omnes principes Saxonie, Bawarie, Austrie. Oline, Carinthie, Ciuenie, Franconie et multi alii magnates et nobiles nobis consuluerunt ut nos laborare uellemus pro imperio; ad quod ipsi dicebant suum nobis uelle prestare  consilium et fauorem. Nos tamen adhuc in tantum pro puero laborauimus, quod a multis principibus et fidelibus nostris ignominiose obiectum est nos non audere recipere imperii dignitatem. Dicebant etiam iidem principes nullum alium principem sufficere ad sustinenda onera imperii uel in diuitiis condigne posse respondere imperii dignitati. uidimus etiam quod si nos non reciperemus imperium, talis debebat eligi cuius generatio ex summa antiquitate nostram exosam habebat generationem, et cum quo nos nunquam pacem et concordiam habere possemus.

His igitur omnibus inspectis et consideratis, animum ad hoc applicuimus ut nos per iustam et concordem principum electionem imperium obtineremus.  Dicimus hoc quoque in fide Iesu Christi, in qua saluari cupimus, quod hoc non fecimus ob alicuius honoris ambitionem, non ob fastum glorie et potentie, non ob aliquam rerum auaritiam. Pro his omnibus onus et laborem regiminis imperii nunquam affectassemus uel suscepissemus. Indubitanter enim credere potestis, imo uere scire quod tunc inter omnes principes imperii nullus nobis fuerit ditior, nullus potentior, nullus gloriosior. Habuimus enim amplissimas et diffusas possessiones, habuimus etiam castra plurima et fortissima et inexpugnabilia. Habuimus etiam tot ministeriales quod nos eos sub aliquo certo numero uix comprehendere potuimus. Habuimus castella, ciuitates, uillas, burgenses ditissimos. Habuimus pecuniam  multam nimis in auro et argento et in multis gemmis pretiosis. Habuimus etiam in potestate nostra sanctam crucem, lanceam, coronam, indumenta imperialia, et omnia insignia imperii. Benedixerat quoque nobis Deus in multis bonis, et crescere fecerat et auxerat domum nostram. Hereditas etenim multa ceciderat nobis in preclaris; ideoque necesse nobis non fuit ut nos ambitiose laboraremus pro imperio obtinendo. Nullus in regem potuit eligi qui plus nostro non indigeret et uoluntario obsequio quam nos eius gratia et beneuolentia uideremur indigere. Nulla igitur ambitione, sed pro causis supradictis, nos in Romanorum regem eligi permisimus et consensimus in ea feria sexta qua canitur: Fac mecum, Domine, signum in bonum  . Fecit quoque nobis Deus signum in bono. Multi enim nos uiderunt et oderunt, et confunduntur. In ipso quoque exordio electionis inter hoc in firmo habuimus proposito ut nos principaliter defensores essemus Ecclesiarum et restauratores, et ut cultum Dei et religionem Christianam pro posse nostro semper ampliaremus, et ut iustitiam faceremus omnibus oppressis et iniuriam patientibus, et ut dignis supplicio nunquam parceret oculus noster, iuxta iuris equitatem et rigorem sub temperamento iustitie et misericordie in omnibus negotiis nostris procedendo; sicque nos post ipsam electionem nostram per continuas decem septimanas sine contradictione fuimus in imperii quieta possessione. Medio quoque tempore cum maximo et gloriosissimo  exercitu ad sedem Aquensem pro recipienda corona ire uolentes, astutia et dolis aduersariorum nostrorum circumuenti, exercitum nostrum remisimus; accepto tamen prius ab eis sacramento quod etiam ipsi in nos uota sua deberent transfundere. Cumque nos ipsi sic decepissent, recepta multa pecunia a rege Anglie, qua magni uiri sepe corrupti sunt, consanguineum nostrum dominum Oddonem comitem Pictauie elegerunt. Hec de processu electionis nostre in fide ueritatis, licet, ut putamus, multoties uobis aliter suggestum sit, uera esse non dubitetis. Ceterum de domino Luipoldo hoc scitote. Contigit statim post mortem Conradi Maguntini archiepiscopi nos uenisse Maguntiam et eius interesse sepulture,  Et tunc concordi et unanimi electione cleri, accedentibus uotis ministeralium et omnium eorum quotum intererat et assensu et mirabili clamore populi, ipse Luipoldus fuit electus, sic quod nobis presentatus. Et quia nostrum non est discutere de episcoporum electione, tantummodo ut ipsa sit concors et unanimis, de regalibus eum inuestiuimus.

Postmodum dominus Siffridus apud Pinguiam, ut uere putamus, a tribus uel ad plus a quatuor se permisit eligi. Sed cum nos a dilecto fideli nostro Waltero patriarcha Aquilegeusi et a latore presentium uenerabili priore [Camaldulensi] uoluntatem uestram intelleximus, statim concepimus animum dimittendi Luipoldum ob honorem et reuerentiam sanctitatis uestre et ob dignitatem sacrosancte  Romane Ecclesie, quam nos recognoscimus esse matrem et dominam omnium Ecelesiarum, et quam uos semper reuereri uolumus et honorare sicut matrem nostram catholicam et apostolicam, et pro posse et uiribus nostris eam semper defendere uolumus et efficaciter sue intendere exaltationi. Ita quoque uolumus dimittere Luipuldum ut et uos inspecto honore imperii, cuius exaltationi et honori uos tenemini, plenitudine auctoritatis que apud uos est dominum Siffridum cessare faciatis; et nos tunc ad uoluntatem uestram et pro honore uestro ipsum dominum Siffridum in gratiam nostram recipiemus, quamuis in multis grauissime ipse nos offenderit, et uel in curia nostra honorifice tenebimus eum, uel de bonis nostris honestos redditus sibi assignabimus  quousque nos prouideamus ei in loco magne et honeste dignitatis, accedente ad hoc auxilio uestro et apostolica auctoritate; quod, ut putamus, fieri posset in breui. Ad hec, sicut petistis, pro reuerentia uestra, et licet nobis non multum esset honorificum uel expediens, inter nos et dominum Oddonem treugas libenter admisissemus, si prefati nuntii uestri usque ad eum peruenisse potuissent. Preterea pro reformanda pace et concordia inter uos et nos, inter sacerdotium et imperium, quam nos semper desiderauimus, subiiciemus nos uestris cardinalibus et nostris principibus, qui tales sint qui, ut uiri catholici, pacem et concordiam sine omni scrupulo dolositatis debeant affectare. Item si nos in aliquo uos  uel sacrosanctam Romanam Ecclesiam offendisse uidemur, nos ad satisfaciendum uobis supponimus nos uestris cardinalibus et nostris principibus, qui uobis et nobis et familiares sint, uiri probati et perfecti. Si uero uos in aliquo nos uel imperium lesisse uidemini, nos pro honore Domini nostri Iesu Christi, cuius uicem in terris geritis, et ob reuerentiam beati Petri Principis apostolorum, cuius uicarius estis, et ob salutem nostram, conscientie uestre super iis uos relinquimus. Cum enim nos pie credamus et ante passionem et post passionem Dominum nostrum Iesum Christum beato Petro apostolo claues regni celorum contulisse et tradidisse ius ligandi atque  soluendi, scimus et protestamur quod uos, qui in locum suum cum plenitudine potestatis successistis, in huiusmodi articulis ab homine non estis iudicandus, sed iudicium uestrum soli Deo reseruatur; cuius iudicium et examen, quod sibi soli debetur, nobis non querimus usurpare. Ad hec, Pater sanctissime, quod nos putamur a quibusdam emulis nostris fuisse excommunicationi innodati ab antecessore uestro, nunquam uerum esse scitote; et tantum presumimus de mira honestate uestra et prudentia quod si super hoc testimonium uestrum inuocaremus, uos huius rei diceretis nos esse innocentes: quod utique uere dicere possetis. Et utinam apud Ecclesiam triumphantem ab omni uinculo secrete excommunicationis nos sciremus esse solutos, sicut  apud Ecclesiam militantem, cuius nos membrum esse confidimus, uere scimus nos nullo modo unquam manifeste fuisse ligatos. Super omnibus autem aliis que nobis obiicere decreueritis, sicut deuotus filius uester obedienter nos discretioni et ordinationi uestre submittemus. Confidimus quoque in Domino quod manifestata uobis tota ueritate, et cum plene uobis constiterit quod multa falsa de nobis sepissime uobis suggesta sunt, uos in intimis uisceribus paterne uestre dilectionis nos colligendo, pio nos adhuc affectu diligere debeatis, et cum sciueritis obedientiam et deuotionem nostram, quam nos uobis ut carissimo patri nostro spirituali cum omni humilitate procurabimus exhibere. Scimus quoque uerissime quod in omni nostra tribulatione nunquam  adhuc uos uel sacrosanctam Romanam Ecclesiam dictis uel factis offendimus: quod etiam, Deo dante, nunquam faciemus. Ceterum uerbis latoris presentium fidem firmam adhibere dignemini.



CXXXuII. AQUILEGENSI PATRIARCHAE.

Dignas fraternitati tue gratiarum referimus actiones quod, circa principem illum [Philippum] quem nosti, mandatum nostrum fideliter exsequi studuisti, credentes quod, quantum in te fuit, nichil apud eum omisisti de contingentibus, quamuis ex iis que tibi mandata fuerunt aliqua uidearis apud alios omisisse. Responsionem autem ipsius gratam in multis habemus,  tum quia sapit catholicam ueritatem, tum quia piam deuotionem ostendit. uerumtamen in facto Ecclesie Maguntine nec iuste nec honeste respondit; quia, sicut ex ipsius scripto perpenditur manifeste, sic uult dimittere Liupuldum intrusum ut et nos Siffridum archiepiscopum faciamus omnino cessare: quod quam sit iniquum, friuolum et absurdum, tua, sicut credimus, fraternitas non ignorat  . Nos igitur postquam corrrctionem ipsius diutius expectauimus, eumque fecimus frequentius admoneri, super hoc, auctore Domino, procedimus sicut uidebimus expedire. Illud autem habemus acceptum quod inter ipsum et aduersarium suum treugas libenter,  ut asserit, admisisset, si ad illum nostri potuissent nuntii peruenisse. Cumque nos ad pacem imperii aspiremus, suggerimus alteri parti ut treugas non solum recipiat, sed exposcat, et tu, uenerabilis frater in Christo, sicut pacis amator, suggeras principi memorato ut cum treuge fuerint postulate, illas sine difficultate concedat; quatenus nos ex illis occasionem et materiam assumamus ad pacem imperii salubriter procurandam, quam utique toti orbi Christiano necessariam reputamus

Datum, etc.



CXXXuIII. ILLUSTRI REGI OTTONI.

Nouerit regalis prudentia quod nos patriarcham Aquilegensem ad Philippum ducem Sueuie destinauimus,  ut moneret illum ex parte nostra ne Luipuldum quondam Warmaciensem episcopum, Maguntinensem intrusum, damnatum et excommunicatum a nobis, foueret, sed ab eius fauore cessaret; alioqui post exspectationem et commonitionem procederemus in ipsum sicut ratio postularet. Eidem etiam patriarche dedimus in mandatis ut induceret ipsum ducem ad treuguas tecum et cum Coloniensibus componendas; quia, sicut uenerabilis frater noster Cameracensis episcopus nobis suggessit, ipse treugue, presertim hoc tempore, necessarie tibi forent. Philippus autem per litteras suas nobis in hec uerba respondit, quod licet nec honorificum nec expediens sibi esset, pro reuerentia tamen nostra treuguas hilariter admisisset, si ad te nostri  potuissent nuntii peruenisse. Monemus igitur celsitudinem tuam et exhortamur in Domino quatenus si tibi et parti tue uideris expedire, significes illi quod ad mandatum nostrum treuguas recipere sis paratus, et si forsan ipse consenserit, ineas treuguas saltem unius anni cum ipso; ex quibus materiam assumentes nos, ad pacem imperii melius intendamus. Tu ergo de plenitudine gratie nostre securus, prudenter et constanter agere non desistas, non acquiescens immissionibus que solent fieri per angelos malos.

Datum, etc.



CXXXIX. SALZEBURGENSI ARCHIEPISCOPO.

 Ad uniuersa capitula que per tuas nobis litteras expressisti cogimur respondere, ne possimus de inconstantia uel duritia seu etiam iniustitia reprehendi. Primum capitulum fuit ut tuis uerbis utamur, quod multorum didicisti relatu, imo legatorum nostrorum tibi assertio patefecit, quod inter nos et Philippum medium constituimus patriarcham Aquilegensem uerborum pacis et concordie portitorem. Ad hoc tibi ueraciter respondemus quod etsi, quantum in nobis est, cum omnibus hominibus, iuxta uerbum Apostoli, pacem uelimus habere, non tamen prefatum patriarcham ad Philippum ducem Sueuie destinauimus ut inter nos et ipsum pacem tractaret, sed principaliter ut ipsum ex parte nostra moneret quatenus fouere desisteret Luipuldum Maguntinensem  intrusum, damnatum et excommunicatum a nobis, et ab eius fauore cessaret; alioquin post exspectationem diutinam et commonitionem premissam procederemus in ipsum prout canonica censura deposcit; secundario iniungentes eidem ut prefatum ducem induceret quatenus cum rege Ottone treuguas iniret, per quas melius intendere possimus ad pacem imperii, quam utique affectamus. Si quis ergo iactauit contrarium ut de duobus predictis unum extolleret et alterum infirmaret, mentita est iniquitas sibi, nec dolosa fallacia preualere poterit simplici ueritati. Secundum capitulum fuit, quod non sinit ratio nec discretionis patitur ordo ut, domino arma ponente, seruus pugnam non deserat, sed gerat se, quod non decet, domino fortiorem.  Et ad hoc tibi taliter respondemus, quod arma nostra, que non materialia sunt ab homine, sed spiritualia sunt ex Deo, nec hactenus deposuimus nec amodo deponemus, illo nos misericorditer protegente, qui si fuerit nobis adiutor, non timebimus quid faciat nobis homo. Non enim fortitudinem nostram ponimus in ensibus regis Ottonis, sed in clauibus Simonis Petri; cui ueritas ait, que mentiri non nouit: Tu es Petrus, et super hanc petram edificabo Ecclesiam meam, et porte inferi non preualebunt aduersus eam; et tibi dabo claues regni celorum , etc. Illius enim, licet indigni, uicem gerimus et locum tenemus qui circa passionem audiuit a Domino: Satanas expetiuit uos ut cribraret sicut triticum; sed ego pro te rogaui, Petre,  ut non deficiat fides tua; et tu aliquando conuersus confirma fratres tuos . uideas ergo, frater, ne tu sis expetitus a Satana, ut sicut triticum ab illo cribreris; quia fides nostra non deficit, sed ad bonum et in bono te potius confirmamus, quamuis non tanta sit pugna de qua mentionem fecisti ut plusquam nimis oporteat te timere; quoniam etsi prefatum ducem personaliter non sequaris ad pugnam, in omnibus tamen aliis diceris efficaciter illi fauere, nec ipse tantum desiderat corporale sibi iuramentum prestari quantum acceptat fidele sibi obsequium exhiberi. Tertium uero capitulum fuit, quod repetitas sepe preces recepimus ut dignaremur tibi obligationis uinculum relaxare quo nobis es  in facto imperii obligatus. Sed et nos ad hoc tibi respondemus hoc modo, quod preces huiusmodi repetite non sunt ex illis de quibus ueritas ait; Petite, et accipietis; querite, et inuenietis; pulsate, et aperietur uobis . Utinam non sint ex illis de quibus Dominus ait: Nescitis quid petatis . Quod sequens capitulum innuit, quo dixisti quod expediret tibi eo tendere quo iam omnium uota principum transierunt; et si plurium, non tamen omnium, et si uoces, non tamen uota. Quod si uota etiam plurimorum, non sequeris, ait Dominus, turbam ad malum, putasne quod foueat pars illa iustitiam, et custodiat honestatem? An oblitus es rationum quas a nobis audisti? Quidam autem, ut nosti, quia declinauerunt, iam inutiles facti sunt, et digna pro  meritis stipendia receperunt. Aliorum, etsi dilatum, non tamen est sublatum iudicium; quia nisi cessauerit causa, non cessabit effectus. In quarto capitulo admiraris cur hoc tibi negetur quod legato nostro et legationis tempore licuit patriarche. Nos autem ex hoc capitulo admiramur amplius; tum quia super tali legatione te non decuit alicui emulari, nec nobis tacite insultare quod talem preelegimus in hac legatione personam. Nouit enim ille qui nichil ignorat quod nos proposueramus te illi collegam adiungere. Sed quia legatio non uidebatur memorato principi fauorabilis, nisi quatenus propter aliquos roborandos et alios infirmandos simulatorie gloriatur quod nos legationem mittamus ad ipsum, ut ab eo que pacis sunt requiramus, non  detrahendo tibi, sed prouidendo, huiusmodi propositum mutauimus ad cautelam. Et si predictus patriarcha, quem tu legatum nostrum appellas, contra primum et principale propositum nostrum aliquid egit, id ex nostra sibi concessione non licuit, sed illud ex sua temeritate forsitan attentauit. Ex quinto uero capitulo, quo dixisti quod hec exempla et multa similia que in tua quotidie leguntur presentia suadere tibi non possunt nec poterunt ut manus tue ad id se uelint extendere quod nostra eis indulgentia non concessit, gratiarum tibi referimus actiones, commendantes in te prudentiam, deuotionem et fidem quod nullorum tibi exemplis persuaderi potest aut poterit quod manus tuas uelis extendere ad id quod tibi non sit ex indulgentia nostra concessum. Prefers  enim, ut debes, spiritualia temporalibus, et subiicis humana diuinis, optimam partem eligens, que non auferetur a te. Oportet tamen nos aliquid per antiphoram respondere propter id quod de multis exemplis tangere uoluisti, tanquam illud quod de Pabembergensi episcopo fecimus uelis deducere in exemplum  . Sed in ueritate cognoscas quod non remisimus illi penam nisi postquam satisfecit de culpa. Nam plus obligauit se postmodum quam negauit primum. Sed mandatum facere sibi distulimus, cum in proximo debeat nostro se conspectui presentare, pallium et priuilegium recepturus. Ex predictis itaque plene potes et plane nostram cognoscere uoluntatem et intelligere quid agere debeas,  quid uitare. Ponas igitur semper ante oculos mentis tue quod predecessores tui Salzeburgenses archiepiscopi predicantur fuisse uiri religiosi, honesti, prouidi, fideles, ueraces et fortes, ut eorum uestigia imiteris in merito quibus in officio successisti. Si uero pro pace imperii aliqui fuerint ad nostram presentiam destinandi, gratum nobis existet si tu cum eis fueris destinatus.

Datum, etc.





CXL. LITTERAE PHILIPPI DUCIS SUEuIAE.

Reuerendo in Christo Patri domino INNOCENTIO, sacrosancte  Romane Ecclesie summo pontifici, PHILIPPUS, Dei gratia Romanorum rex et semper Augustus, salutem et cum omni reuerentia filialis dilelectionis affectum.

Dilectum ac familiarem nostrum Walterum, uenerabilem Aquilegensem patriarcham et precipuum imperii principem, una quoque cum ipso alios fideles ac familiares nostros G. Burgerauium Magdeburgensem, Henricum de Smalinecht et Euihardum de Lurra presentium latores, a latere nostro ad uestram destinauimus sanctitatem, quibus dedimus plenitudinem potestatis et auctoritatem omnimodam inter Ecclesiam et imperium et inter uos et nos pacem et concordiam reformare, et periculosam regni et sacerdotii scissuram feliciter restaurare. Predictos  itaque nuntios, quos ad tam excellens factum idoneos reputauimus, ad uos accedentes a uestra hilariter postulamus recipi paternitate; rogantes attentius et commonentes quatenus omnibus his que ex parte nostra prudentie uestre intimauerint fidem et certitudinem dignemini adhibere. Ipsi enim a nostra sublimitate tali modo et eo fine recessere, quod sacrosancta Romana Ecclesia semper in nobis tanquam mater in filio sinceram dilectionem et debitam inueniet deuotionem, dum tamen nos eius et uestrum aliquando sentiamus affectum. Quecunque etiam prefati nuntii nostri pro nobis polliciti fuerint, ut Romane Ecclesie beneuolentiam habeamus et fauorem, nos parati sumus gratanter eadem affectu prosequente complere et ipsorum ordinationem  per omnia ratam habere et inconcussam.





CXLI UNIuERSIS TAM ECCLESIASTICIS QUAM SAECULARIBUS PRINCIPIBUS ALEMANNIAE.

Ad designandam unitatis concordiam et concordie unitatem que inter regnum et sacerdotium esse debet, Moyses, in ueteri lege, regnum sacerdotale predixit, et Petrus, in noua, regale sacerdotium appellauit. Mediator quoque Dei et hominum Deus homo Christus iehsu per assumpte carnis originem de regali simul et sacerdotali stirpe processit secundum ordinem Melchisedech, in eternum rex pariter et sacerdos, qui, secundum apostolum, assimilatus per omnia Dei Filio, rex Salem et sacerdos  Altissimi legitur exstitisse. Hi sunt equidem duo gladii, de quibus Dominus satis esse respondit. Hec sunt due speciose columne in templi porticu constitute, quas ambit linea duodecim cubitorum. Hec sunt in firmamento celi luminaria duo magna, que suis uicibus diem et noctem illustrant, uidelicet pontificalis auctoritas et regalis potestas; que si concordi fuerint amicitia et amica concordia counite, profecto sol et luna in ordine suo stabunt. Utinam autem, sicut est uetus, sic esset inueterata scissura que tam in sacerdotio quam in regno, et in regno simul ac sacerdotio frequenter euenit, sicut non solum ueteribus, sed et nouis declaratur exemplis.  Summo siquidem pontifici Aaron in ipso quasi principio Leuitici sacerdotii Dathan et Abiron cum Core ac complicibus suis suscitauerunt scandalum et schisma mouerunt. Regnum quoque primi regis Hebreorum Saulis iuxta uerbum Samuelis est scissum, inuncto in regem Dauid filio Usai; ac demum post obitum Salomonis inter Roboam et Ieroboam diuisum est regnum; fanoque pariter et altari constructis, duo sunt uituli aurei constituti, unus in Dan et alter in Bethel; et sic etiam sacerdotium est diuisum. Modernis quoque temporibus diuisum est simul regnum et sacerdotium, opposito contra Lotharium regem Conrado, et contra papam Innocentium Anacleto. Deinde regno in unitate manente, schisma diuisit Ecclesiam, schismatico illo qui se  uictorem dicebat Alexandrum catholicum impugnante. Nuper autem uiris illustribus, Philippo uidelicet et Ottone, ad inuicem discordantibus, dum Ecclesia in unitate persisteret, imperium in scissura manebat. De qua profecto scissura quot incommoditates et mala, quot anxietates et pericula imminerent uniuerso populo Christiano, nedum lingua referre, uix mente sufficimus cogitare. Ut enim effectus miseros seu potius miserabiles huius cause defectus a publicis calamitatibus ordiamur, hinc impeditur terre sancte succursus, dum trucidantibus se inuicem Christianis, seuientibus in eamdem Christi non resistitur inimicis; hinc iniquitas oritur, moritur iustitia, pietas relegatur, euanescit religio,  fides perit, hereses inualescunt, uastantur segetes, fames inducitur, egestas augetur, committuntur incendia, sacrilegia fiunt, homicidia perpetrantur, truncantur homines, spoliantur uidue, uirgines corrumpuntur, opprimuntur pauperes, itinera obsidentur, et per malefaciendi licentiam, terra malefactoribus circumquaque repletur. Super quibus nos, eius imitando uestigia qui omnium uiscera in se gerens aicbat: Quis scandalizatur et ego non uror , paterno condolentes affectu, si forsan summi sacerdotis exemplo, qui reconciliatio factus est in tempore iracundie, huiusmodi possemus reconciliare scissuram, ad restaurandam concordiam in imperio et stabiliendam inter ipsum et Ecclesiam ueram pacem diligens studium et operam impendimus efficacem,  et ad hoc specialiter exsequendum uenerabilem fratrem nostrum Hugolinum Ostiensem episcopum et dilectum filiium Leonem tituli Sancte Crucis presbyterum cardinalem, apostolice sedis legatos, in Theutoniam destinamus. Quocirca uniuersitati uestre per apostolica scripta precipiendo mandamus quatenus eorum salubribus monitis et mandatis humiliter intendentes, tales uos erga ipsos exhibere curetis, quod nos deuotionem uestram debeamus merito commendare: scituri pro certo quod cum eos inter ceteros fratres nostros merito sue probitatis specialiter diligamus, quod fuerit eis factum, reputabimus nobis impensum.





CXLII. PROCESSUS LEGATORUM APOSTOLICAE SEDIS.


Hic fuit legatorum processus. Primo receperunt publice iuramentum a Philippo duce Sueuie quod pareret uniuersis mandatis domini pape super omnibus pro quibus erat excommunicatus, et sic eum secundum formam Ecclesie solemniter absoluerunt  . Secundo iniunxerunt eidem ut dimitteret Brunonem Coloniensem archiepiscopum, quem in captione tenebat: quem libere absolutum assignauit eisdem ad sedem apostolicam perducendum. Tertio induxerunt illum ad hoc quod ipse accepit regalia, licet inuitus, a Luipuldo Maguntino intruso, et idem intrusus spiritualia resignauit in manibus legatorum. Quarto apud ipsum obtinuerunt cum  difficultate non parua ut permitteret Siffridum Maguntinum archiepiscopum per procuratorem suum in spiritualibus ministrare. Quinto fecerunt ipsum dimittere magnum exercitum quem congregauerat aduersus regem Ottonem. Sexto bis eos ad colloquium perduxerunt tractantes cum ipsis de pace, quam cum consummare non possent, septimo statuerunt inter eos treugas unius anni; et sic tractatum pacis redigentes in scriptis, ad sedem apostolicam redierunt cum nuntiis utriusque.



CXLIII. PHILIPPO DUCI SUEuIAE.

Postquam absolutionis gratiam per apostolice sedis legatos secundum formam Ecclesie percepisti,  salutationis et benedictionis tibi litteras destinamus, gratias referentes super iis que ad exhortationem nostram prompta deuotione fecisti. Sed et nos ad tuum honorem, quantum cum Deo possumus, promptam gerimus uoluntatem, sicut dilectus filius frater S . . . lator presentium, prior domus Camaldulensis, uir prouidus et honestus, tibi poterit uiua uoce fideliter intimare, et ea que de ore nostro ueraciter intellexit; serenitatem tuam rogantes et exhortantes in Domino quatenus ad pacem imperii reformandam diligenter intendas. Hec breuiter et simpliciter tibi scribimus, sicut expedire credimus, ad cautelam.

Datum Corneti, Kal. Nouembris, pontificatus nostri anno decimo.



CXLIu. HUGOLINO OSTIENSI EPISCOPO ET LEONI TITULI SANCTAE CRUCIS PRESBYTERO CARDINALI APOSTOLICAE SEDIS LEGATIS.


Licet Luipuldus episcopus uehementer offenderit, non solum apostolicam sedem, uerum etiam Ecclesiam generalem, quia tamen redire uolentibus nolumus aditum obserare, discretioni uestre per apostolica scripta mandamus quatenus, recepto ab eo in publico clericorum et laicorum conuentu corporaliter iuramento quod uniuersis mandatis nostris parebit super omnibus pro quibus excommunicatus existit, eum secundum formam Ecclesie absoluatis;  iniungentes eidem ex parte nostra sub debito prestiti iuramenti, saluis aliis mandatis que sibi duxerimus facienda, ut ex tunc infra mensem iter arripiat ad sedem apostolicam ueniendi, quod sine malitia prosequatur donec apostolico se conspectui representet, recepturus et seruaturus que sibi fuerint ab eadem sede mandata; ea conditione solemniter interiecta, ut si mandatum huiusmodi contempserit intra mensem implere, in excommunicationis sententiam relabatur et ab omnibus arctius euitetur: cum in eo sic flecti uelimus neruum ecclesiastice discipline ut tamen nullatenus dissoluatur. Credimus autem ei potius expedire ut ad presentiam nostram absoluendus accedat.

Datum Corneti, ut supra.



CXLu. EISDEM.


Licet Adolphus quondam Coloniensis archiepiscopus, etc., ut supra, usque dissoluatur. Prouideatis autem prudenter et caute ne angelus Satane in lucis angelum se transformet, ut huius absolutionis pretextu contra Coloniensem Ecclesiam malignetur.

Datum Corneti, ut supra.



CXLuI. HUGOLINO OSTIENSI EPISCOPO ET LEONI TITULI SANCTAE CRUCIS PRESBYTERO GARDINALI, APOSTOLICAE SEDIS LEGATIS.

Recepimus litteras uestras, et que significastis per eas notauimus diligenter, discretioni uestre breuiter rescribentes quod ex quo princeps petit et  rogat, subeatis laborem ad nostram presentiam reuertendi, monentes eumdem ut animum propensius inclinet ad pacem, quia longe maiora de pace prouenient quam flagitentur pro pace; nuntios autem dirigat prouidos et fideles quibus super iis que spectant ad pacem et uoluntatem aperiat et tribuat potestatem; ad hoc ipsum alterum principem inducentes, ut utriusque nuntiis uobiscum presentibus tractatus pacis possit habere progressum; qui ne ualeat impediri, procuretis ut treuge firmiter obseruentur. Ad plenariam uero liberationem uenerabilis fratris nostri Brunonis Coloniensis archiepiscopi efficaciter intendatis, et committatis procurationem Ecclesie ac diecesis Maguntine alicui uiro  prouido et fideli, qui ad mandatum nostrum de procurationis officio debeat respondere, congruam redditurus tam de spiritualibus quam de temporalibus rationem; ut sic interim et necessitati Ecclesie consulatur et ius archiepiscopi conseruetur, ita quod ad suffraganeos et eorum ecclesias se ipsius procuratio non extendat. De negotio uero Traiectensis episcopi nondum ad plenum deliberare potuimus propter absentiam creditorum; quos tamen in proximo exspectamus, et tunc remittemus cursorem pro eodem negotio destinatum.



CXLuII. EISDEM.

Licet tractatus pacis nondum ex toto potuerit consummari, quia tamen per Dei gratiam et sollicitudinem  uestram multum est in illo processum, discretionem uestram rogamus attentius et monemus, per apostolica uobis scripta mandantes quatenus ad bonum pacis adhuc propensius insistatis secundum formas quas uobis duximus prefigendas. Non est enim aliquatenus admirandum si tantum negotium tam cito consummari non potuit, quoniam et magnum edificium non potest in breui tempore ad consummationem perduci.



CXLuIII. EISDEM.

Largitori omnium gratiarum grates referimus copiosas quod tantam uobis tribuit gratie largitatem ut iniunctum uobis legationis officium onus non mediocre continentis prudenter et honeste geratis, sicut  laudabile uobis testimonium perhibetur, et ipse rerum protestatur effectus. Licet autem hoc propter Dominum principaliter procuretis, quia tamen etiam propter nos specialiter uos id agere minime dubitamus, preter retributionem diuinam, nostram quoque fiducialiter exspectetis, presertim cum pro certo sciamus uos manus uestras ab omni turpi munere penitus excussisse. Ne uero super litteris illis quas nuntii uestri perdidisse dicuntur nimia uos sollicitudo conturbet, tenorem earum presentibus uobis litteris mittimus interclusum, ut nullatenus doleatis si etiam ad manus principis eedem littere deuenissent; cum in iis nichil reperiatur reprehensione dignum, sed laude, satisque per illas appareat quod non in duplicitate dolosa, sed in pura simplicitate  procedimus, non declinantes ad dexteram uel sinistram. uos igitur secundum tenorem huiusmodi procedatis quanto cautius uideritis expedire, scientes quod nos ipsum uenerabili fratri nostro Spirensi episcopo duximus intimandum, ut liberiorem super eo possitis habere processum. Quia uero super negotio regni Sicilie nichil adhuc nobis rescribere procurastis, nolentes forsan illud litteris commendare, deuotionem uestram monemus attentius quatenus super illo geratis sollicitudinem diligentem, nichil de contingentibus omittentes; ut cum, Deo duce, ad nostram presentiam redieritis, super omnibus nos possitis reddere certiores.



CXLIX. EISDEM.


Licet apud districtissimum iudicem de nostris meritis diffidamus, de ipsius tamen benignissimi Patris pietate confidimus quod non secundum peccata nostra, sed secundum suam misericordiam nos respiciet propter nomen suum sanctum et gloriosum, quod inuocatum est super nos, in illis precipue que per uos sine ruga duplicitatis pura intentione tractamus. Illa quippe ueritatis promissio dicentis ad Simonem: Tu es Petrus, et super hanc petram edificabo Ecclesiam meam, et porte inferi non preualebunt aduersus eam , quasi firmissima spei anchora nauem Ecclesie per pelagus huius seculi sic deducit ut nec demergatur in Scyllam, nec incidat in Charybdim, quantumlibet quatiatur  interdum inter turbines et procellas. Ea igitur que nobis de perfido Waldemaro scripsistis, licet proposito uestro uideantur aduersa, speramus tamen in eo cui uenti et mare obediunt imperanti quod prospera uobis fient et conuertentur in bonum, quemcunque assumptum negotium exitum sortiatur. Unde spem in illo ponentes qui beatum Petrum ambulantem in fluctibus, ne mergeretur, erexit, dicens ad illum: Modice fidei, quare dubitasti , ut doceret indubitatam semper de ipso fidem esse tenendam, iniunctum uobis legationis officium exsequamini, tam super hoc quam etiam super aliis, Domino inspirante, facturi quod ad honorem et profectum Ecclesie uideritis expedire, illud semper habendo pre oculis quod Dominus discipulis suis ait:  Estote prudentes sicut serpentes, et simplices sicut columbe , quod et nos pre oculis habere studemus. Luipuldum uero noueritis apud Senas hostilibus actibus implicatum, ad nostram presentiam non uenisse; cuius insolentiam et stultitiam diligenter principi exponatis, uestrum nobis significaturi progressum quoties oportuerit, ut nostris instructi consiliis et exhortationibus roborati, securius procedatis ad ea que uobis frequenter occurrent.



CL. ILLUSTRI REGI OTTONI IN AUGUSTUM ELECTO.

Litteras tue serenitatis accepimus, et que continebantur in eis notauimus diligenter, super eis opportuno tempore processuri sicut uiderimus expedire. Quia uero aduersarius tuus solemnes nuntios ad  presentiam nostram disposuit cum cardinalibus destinare, prudentiam tuam sollicitam reddimus et attentam ut et tu nuntios tuos prouidos et fideles mittere non omittas, ne tuum remaneat negotium indefensum; satisque poteris illis uenerabilem fratrem nostrum Cameracensem episcopum in procuratione negotii sociare, quem profecto deuotum tibi nouimus et fidelem.



CLI EIDEM.

Affectum dilectionis et gratie quem ad tuam regalem personam habuimus et habemus non oportet nos uerbis exprimere, cum hactenus operibus expresserimus, et amodo etiam exprimere intendamus, in  tantum ut nuntii partis aduerse publice conquerantur quod dominus eorum meliorem potuit tecum pro se quam possit nobiscum pro te compositionem inire. Quid autem tractatum sit et dispositum per nostros legatos et tuos nuntios in breui tibi curabimus intimare, quorum aduentum cum gaudio prestoleris.



CLII. DOMINO PAPAE.

Sanctissimo Patri suo et domino INNOCENTIO, diuina prouidentia summo pontifici, HUGOLINUS, miseratione diuina Ostiensis et Welletrensis episcopus, cum debita deuotione salutem.

 Cum essem Mantue, ibique dominum  cardinalem, corporis infirmitate grauatum per dies aliquot exspectassem, feria secunda proxima post festum apostolorum Petri et Pauli, de morte domini Philippi graues inualuere rumores; eademque die mercatores Placentini qui mercimoniis suis a comite Hugone de Monfort in ducatu Sueuie fuerant spoliati, firmiter asserentes dominum Philippum a comite palatino Bauarie nequiter interemptum, ad Curiensem episcopum et abbatem Sancti Galli a me super restitutione direptarum rerum commonitorias litteras impetrarunt. uiatores quoque et peregrini ac littere episcopi, decani et capituli Tridentini domino patriarche [Aquilegensi] etiam eiusdem rei seriem concorditer referentes, direptiones et prede, occupationes  regalium que a comitibus et castellanis, sicut a multis dicebatur, ceperant exerceri, argumentum maleficii commissi ualidum inducebant. Tandem cum ad preces et instantiam domini patriarche et sociorum ipsius usque ueronam iuissem ut huius rei cum ipsis certitudinem exspectarem, nuntius fratris Luipuldi Warmatiensis, qui ad ipsum Luipuldum quantum poterat properabat, de loco in quo facinus fuit commissum se uenisse cum festinatione dicebat: qui coram patriarcha et sociis suis, me presente, tristis casum tristem exposuit eo fere modo et ordine quo exprimebatur in litteris capituli Tridentini per cursorem proprium, quem illuc transmiseram, destinatis. Dixit enim quod Sabbato proximo ante festum Sancti Ioannis Baptiste,  quo treugas interpositas dominus preuiderat non sine alterius exterminio terminari, dominus Philippus cum paucis de familia sua, exercitu in campo dimisso, ciuitatem Papenbergensem intrauit, eoque hora nona in palatio episcopi quiescente, dictus palatinus comes, cui dominus Philippus filiam dederat et abstulerat, cum duce Bawarie et marchione Istrie fratre eiusdem episcopi et aliis decem uiris armatis palatium in quo dominus Philippus erat ingressus,  pulsansque ad ostium camere, more admittitur consueto; a quo cum dominus Philippus uerba iucunda et ioculatoria, sicut consueuerat, exspectaret, ille statim cultellum quo erat accinctus exeruit, et domino Philippo gladio ludere prohibenti  respondit: Non erit hic tibi ludus; et incontinenti, Dei timore postposito, ipsum transfodit gladio, et Henrico  imperii senescalco facinus prohibere uolenti lethale uulnus infligens, eum quem iam occiderat timens uiuere iugulauit; et sic homicida fautorum suorum auxilio munitus exsiliit, ac piaculare flagitium, toto iam dissoluto exercitu, adhuc, sicut Domino placuit, exstitit impunitum. Officio igitur legationis iniuncte iudicio diuini numinis exspirante, ad uos cum festinatione regredior: a quo inuitus, licet obedire non renuens, sum egressus.



CLIII. ILLUSTRI REGI OTTONI IN ROMANORUM IMPERATOREM ELECTO.


Nouit ille qui scrutator est cordium et cognitor secretorum quod personam tuam de corde puro et conscientia bona et fide non ficta diligimus et ad honorem et profectum tuum efficaciter aspiramus, sicut opera manifestant que pro te non dubitauimus exercere. Licet autem te deseruerint quasi solum amici pariter et propinqui, nos tamen in tua dilectione constantes, ea studio diligenti non destitimus operari que secundum tempus tibi credimus expedire, uigilantes pro te quando tu forsitan dormiebas; quinetiam propter te multa passi sumus aduersa,  que nec etiam tibi uoluimus intimare cum aduersitas te premebat. Quidam enim ciuium Romanorum aduersarii tui corrupti pecunia grauem seditionem aduersus nos commouerunt in urbe, consanguineis nostris multa damna et opprobria inferentes; nosque non sine multis et magnis expensis seditionem populi potuimus mitigare. Nunc autem aduersario tuo sublato de medio, ne contra te alius suscitetur, quamuis nepos ipsius iam tibi aduersarium se opponat, diligenti studio precauemus, ad promotionem tuam efficaciter intendentes, sicut apostolica scripta testantur, que pro te diuersis personis super uariis articulis destinamus. Tu ergo, fili carissime, benignitatem et humilitatem cunctis ostendens, honorem et gratiam exhibeas uniuersis, a sermonibus  asperis et iniuriosis operibus abstinendo; nec in concessionibus durus, nec in promissionibus sis auarus, fideliter tamen obseruans utrasque; quia non dabis unum pro mille, imo recipies plus quam mille pro uno. Principes quoque tam ecclesiasticos quam mundanos per idoneam cautionem de omni reddas indemnitate securos, ad grauitatem et consuetudinem regiam te informans. Personam uero tuam caute custodias, et torpore deposito, sollicitudinem geras in omnibus uigilantem. Si uero tibi uideris expedire, ad consummationem matrimonii iam tractati  secure procedas; super quo nos matri puelle, patriarche Aquilegensi, et Henrico de Calandrino, nec non et Henrico de Massech,  nostras litteras destinamus. Super altero uero coniugio, si tibi et imperio expedire cognoueris, tuum nobis non differas beneplacitum intimare, de plenitudine gratie nostre securus quod ad omnia que tibi nouerimus profutura diligens studium impendemus et operam efficacem: sicut dilectus filius magister Henricus nuntius tuus regali prudentie poterit exponere uiua uoce, qui diligentiam et sollicitudinem nostram, propositum et affectum quem circa te gerimus, plenissime intellexit.



CLIu. ARCHIEPISCOPO ET EPISCOPIS SUFFRAGANEIS MAGDEBURGENSIS ECCLESIAE.


Cum dissensionis materia que peccatis exigentibus hactenus in imperio pullulauit nimis damnosa fuerit, non tantum Romano imperio, uerum etiam toti populo Christiano, nos, qui ad regimen uniuersalis Ecclesie superna sumus dispositione uocati, diligenti debemus sollicitudine precauere ne per alicuius insolentiam reuiuiscat que per diuinum iudicium est sublata, quamuis illud crudele facimus detestemur quod a filiis Belial nequiter est commissum. Quocirca fraternitati uestre per apostolica scripta mandamus et in uirtute obedientie districte precipimus quatenus ad pacem imperii fideliter intendentes,  nullatenus permittatis, quantum pro uiribus impedire potestis, ut quisquam de nouo eligatur in regem, ne fiat nouissimus error peior priore. Ut autem omnis tollatur occasio malignandi, nos tam uobis quam aliis archiepiscopis et episcopis sub interpositione anathematis auctoritate apostolica interdicimus ne quis alterum inungere uel coronare presumat; ita ut ipso actu excommunicatus existat quicunque contra hoc apostolicum interdictum de nouo presumpserit impendere uel suscipere huiusmodi sacramentum; sciatque se dignitatis et ordinis periculum incursurum, si quis in hac parte presumpserit nostrum uiolare mandatum.

In eumdem modum archiepiscopo et episcopis suffraganeis  Ecclesie Maguntine. In eumdem modum archiepiscopo et episcopis suffraganeis Ecclesie Coloniensis. In eumdem modum archiepiscopo et episcopis suffraganeis Ecclesie Salzburgensis. In eumdem modum archiepiscopo et episcopis suffraganeis Ecclesie Treuirensis. In eumdem modum episcopis suffraganeis Ecclesie Bremensis. Item patriarche Aquilegensi et suffraganeis eius.



CLu. UNIuERSIS PRINCIPIBUS TAM ECCLESIASTICIS QUAM MUNDANIS IN TEUTONIA CONSTITUTIS.

Cum dissensionis materia, etc., usque Quocirca uniuersitatem uestram rogandam duximus et monendam, per apostolica uobis scripta mandantes, et in remissionem peccaminum iniungentes, quatenus  ad pacem imperii fideliter intendatis, consentientes dispositioni diuine, que circa carissimum in Christo filium nostrum illustrem regem Ottonem euidenter elucet, eique ad regendum imperium efficaciter assistatis; ne si secus a quoquam damnabili fuerit occasione presumptum, preter diuinam offensam, apostolicam quoque censuram incurrat. Nos enim eidem regi, quem diuino iudicio credimus approbando, nostrum in hac parte iudicium approbante, parati sumus ad honorem et exaltionem imperii fauorem et auxilium impertiri, cum credamus quod et ipse ad honorem et exaltationem Ecclesie studium uelit et operam adhibere; ita quod, eo  faciente, qui est actor unitatis et pacis, diebus nostris utrumque per alterum optatum suscipiet incrementum.



CLuI. ILLUSTRI REGI BOHEMIAE

Sicut nuntiis et litteris tuis nobis multoties intimasti, ab obsequio karissimi in Christo filii nostri regis Ottonis illustris non uoluntas, sed necessitas, te subduxit, integram ei fidem seruans in pectore, quam non poteras in opere demonstrare. Cum ergo iam ipsa necessitas diuino iudicio sit sublata, excusationem honestam pretendere non ualeres, si ei de cetero non impenderes auxilium et fauorem. Tu ergo, filii carissime, diuine dispositioni consentiens, que causam ipsius regis euidenti iudicio approbauit,  nostrum in hac parte iudicium approbando, patenter et potenter eidem adhereas, fidem ei prestitam conseruans illesam, ut per hoc diuinam et apostolicam gratiam uberius merearis. Alioquin, preter diuinam offensam, apostolicam quoque censuram incurreres, cum eidem regi nolimus in suo iure deesse, qui sumus omnibus in sua iustitia debitores.

In eumdem modum nobili uiro landgrauio Thuringie. In eumdem modum duci Brabantie, principio sic mutato. Certa multorum relatione didicimus quod ab obsequio, etc. In eumdem modum aliis principibus qui prefato regi aliquando adheserunt.



CLuII. SALZBURGENSI ARCHIEPISCOPO.


Cum dissensionis materia, etc., ut in alia, usque sublata. Quocirca fraternitatem tuam rogandam duximus et monendam, per apostolica tibi scripta precipiendo mandantes sub debito iuramenti quo nobis in hac parte teneris, et in remissionem peccaminum iniungentes, quatenus diuine dispositioni consentiens, que circa carissimum in Christo filium nostrum illustrem regem Ottonem euidenter elucet, nostrum iudicium approbando, ei patenter et potenter adhereas, impendendo sibi auxilium et fauorem, recepta tamen ab eo super indemnitate Salzburgensis Ecclesie idonea cautione. Alioquin, etc., ut in alia.

In eumdem modum Maguntino, Treuerensi, Coloniensi  et Magdeburgensi archiepiscopis, et episcopo Alberstadensi, ita quod unicuique seorsim. In eumdem fere modum iudicibus, Scabinis, et ciuibus Coloniensibus. Certa multorum relatione didicimus, etc.



CLuIII. NOBILI uIRO DUCI ZARINGIAE.

Cum dissensionis materia, que peccatis exigentibus hactenus in imperio pullulauit, nimis damnosa fuerit, non ipsi tantum imperio, uerum etiam toti populo Christiano, nos, qui ad regimen uniuersalis Ecclesie superna sumus dispositione uocati, diligenti debemus sollicitudine precauere ne, per alicuius insolentiam, reuiuiscat que per diuinum iudicium est sublata, crudele facinus detestantes quod pius animus perhorrescit. Quocirca nobilitatem  tuam rogandam duximus et monendam, per apostolica tibi scripta mandantes quatenus diuine dispositioni consentiens, que circa carissimum in Christo filium nostrum illustrem regem Ottonem euidenter elucet, nostrum in hac parte iudicium approbando, ei patenter et potenter adhereas, impendendo sibi auxilium et fauorem, ut per hoc diuinam et apostolicam gratiam uberius merearis. Alioquin, preter diuinam offensam, apostolicam quoque censuram incurreres, cum eidem regi nolimus in suo iure deesse, qui sumus omnibus in sua iustitia debitores.

In eumdem modum duci Morauie, duci Saxonie, duci Bawarie, nobilibus uiris uassallis ducatus, marchioni Misnensi, marchioni de Brandeburc, marchioni  de Landesberc, duci Austrie.



CLIX. IOANNI ILLUSTRI REGI ANGLIAE.

Ecce iam tempus aduenit in quo, si carissimo in Christo filio nostro illustri regi Ottoni, nepoti tuo, curaueris magnifice subuenire, te ipsum magnificare ualebis ultra quam expediat nunc litteris explicare. Cum igitur ad honorem et profectum tam ipsius regis quam tuum efficaciter aspiremus, serenitatem tuam monemus et exhortamur attentius, fideliter consulentes quatenus circa subuentionem ipsius te nec durum exhibeas nec auarum, sed taliter ei simul ac semel studeas subuenire, quod tuo accedente subsidio quod commode nunc preualet expediri, per nostre sollicitudinis studium feliciter consummetur.



CLX. LITTERAE OTTONIS REGIS, IN ROMANORUM IMPERATOREM ELECTI.


Reuerendo in Christo Patri ac domino carissimo domino INNOCENTIO, Dei gratia sancte Romane sedis summo pontifici, OTTO, eadem gratia et sua Romanorum rex et semper Augustus, debitam subiectionem ac reuerentiam cum filiali dilectione.

Quod hactenus fuimus; quod sumus aut erimus, quantum ad regni pertinet promotionem, totum uobis et Ecclesie Romane post Deum debentes, quod et gratantissime recognoscimus, pro omnibus uestre gratie beneficiis uberrimas sanctitati uestre referimus  actiones, erga uos et omnes quibus bonum uultis exhibitam nobis benignitatem studiosissime semper merituri. uestre proinde paternitati attentissime supplicamus ut intuitu omnis deuotionis nostre et honoris Dei ac uestri ipsius, ac promotionis Ecclesie Romane respectu, ex quo misericordia Dei, ut speramus, consanguineo nostro sublato de medio, tempus uobis contulit faciendi, omne uestre discretionis consilium et auxilium nostre promotioni, que sine dubio uestra est, propensius impendatis. Scire preterea uos uolumus quod archiepiscopus Magdeburgensis et Haluestadensis et Mindensis episcopi ad nostrum auxilium et seruitium accesserunt. De duce Bernardo sciatis nuntios uestros eo die quo has litteras uobis destinauimus cum  ipso fuisse, et eo usque cum ipso actum esse ut eum omnino speremus in nostra fidelitate et seruitio permansurum. Frater noster palatinus comes Rheni, Deo gratias, ad nostram integre rediit caritatem; et ex quo mortuus fuit consanguineus noster, nobis etiam ignorantibus; nos in omnibus quibus promouere potuit non cessauit. Spirensis etiam episcopus nobis securitatem fecit et nostram per omnia studet utilitatem et honorem. Multi preterea episcopi, barones, abbates et castellani, et ministeriales tam in Sueuia quam circa partes Rheni superiores et inferiores et alias in imperio constituti de suo nobis seruitio et fidelitate scripserunt, et per fideles nuntios mandauerunt, sed pro angustia temporis et distantia locorum ad nos adhuc corporaliter accedere  minime potuerunt. Orientales etiam principes diem quemdam, uidelicet Natiuitatem beate uirginis Wirceburch statuerunt, quasi de imperio ordinaturi; quo et alios principes uenire hortati sunt, et nobis de die et loco mandauerunt. Consuete igitur beneuolentie uestre et in omnibus probate iterum deuotissime supplicamus ut sicut nobis et uobis noueritis expedire, generaliter omnibus principibus, et specialiter ubi necesse uobis uisum fuerit et utile, per bonos ac fideles nuntios uestros scribere dignemini, adiicientes preces, consilium et mandatum, bonam uestram uoluntatem omnibus declarantes. Perutile autem nobis foret si hec usque ad diem prenominatam efficere possetis. Archiepiscopos autem Maguntinum et Coloniensem ad nos quantocius  redire faciatis. Ciuitatibus etiam Italie et Tuscie de nobis scribite, laudantes eas que hactenus in nostra et uestra deuotione permanserunt, et eas que hactenus nesciebant nos ad nostrum fauorem exhortantes. Rogamus item ut si de Ecclesia Bremensi et eius electis uobis siue per regem Dacie, siue per quemcunque mentio facta fuerit aut petitio, eius negotii exsecutionem usque ad aduentum nuntiorum nostrorum, quos uobis super eo idoneos quantocius mittemus, differatis; scientes pro certo quia secunda electio, sicut et prior, et contra Deum et contra ius et rationem facta est, et neutrius promotio uel uobis uel nobis noscitur expedire. Super omnia autem nos et causam nostram, imo uestram  uestro subiicimus consilio et uoluntati, certissimi ut quod paterne erga nos cepistis, in quo bene hactenus perseuerastis, ad laudem et gloriam Dei et Ecclesie Romane et utilitatem optime erficere debeatis.



CLXI. ILLUSTRI REGI OTTONI IN ROMANORUM IMPERATOREM ELECTO.

Priusquam ad nos, fili carissime, post occasum Philippi, quondam ducis Sueuie, quisquam ex parte tua nuntius cum litteris peruenisset, peregimus uniuersa que postea nobis per tuas litteras postulasti: quin etiam scripsimus multis aliis prout imminenti negotio credidimus expedire, parati semper efficere que ad honorem et profectum tuum debeant redundare.  Tu ergo de plenitudine gratie nostre securus, non minus prudenti quam diligenti studio illa satagas procurare, que tue promotioni conueniunt et saluti, eam in uerbis et operibus grauitatem exhibens et cautelam ut in nullo reprehensibilis merito iudiceris.

Datum Sore, XIII Kal. Septembris, pontificatus nostri anno undecimo.



CLXII. EIDEM.

Licet, antequam ad nos per diuersos nuntios tue littere peruenissent post occasum Philippi, omnia peregerimus que per easdem litteras postulasti, audito tamen quod principes Alemannie apud Wirceburch in Natiuitate beate Marie debeant conuenire  de imperio tractaturi, protinus per nuntium nostrum cum tuo ad eos litteras apostolicas destinauimus quales promotioni tue credidimus opportunas, exsecutorem mandati nostri constituentes delectum Herbipolensem electum, de quo plenam fiduciam obtinemus. Tu ergo, fili carissime, de plenitudine gratie nostre securus, talem te satagas exhibere, ut apud Deum et homines merito reputeris acceptus.

Datum Sore, etc., ut supra.



CLXIII. ARCHIEPISCOPO MAGDEBURGENSI.

Quod carissimo in Christo filio nostro illustri regi Ottoni in Romanorum imperatorem electo sine speciali mandato nostro tuum impendisti obsequium  et fauorem sicut idem rex per suas nobis litteras intimauit, eo presertim intuitu quod id nostro reputas beneplacito fore gratum, fraternitatem tuam dignis prosequimur actionibus gratiarum, tuam ex hoc certius cognoscentes et deuotionis dulcedinem et fidei puritatem. Ut ergo quod laudabiliter incepisti, laudabilius prosequaris, fraternitatem tuam rogamus attentius et monemus, per apostolica tibi scripta mandantes quatenus eidem regi potenter et prudenter inherens, in omnibus et per omnia tuum ei prebeas auxilium et fauorem, sciturus pro certo quod in nobis existet gratum plurimum et acceptum.

Datum Sore, etc., ut in alia.



CLXIu. HERBIPOLENSI ELECTO.


Cum principes Alemannie, sicut accepimus, apud Wirceburch in Natiuitate beate Marie, tractaturi de imperio, debeant conuenire, nos, qui de prudentia et deuotione tua fiduciam gerimus pleniorem, per te uerbum nostrum ad eos pro pace imperii uolumus diligenter proponi et efficaciter promoueri. Quocirca discretionem tuam rogandam duximus et monendam, per apostolica tibi scripta precipiendo mandantes quatenus, receptis litteris nostris, quas ad omnes principes Alemannie communiter destinamus, eas eisdem principibus ex parte nostra prudenter assignes, et ad promotionem karissimi in Christo filii nostri regis Ottonis illustris diligenter intendens, secundum tenorem litterarum ipsarum eosdem principes  exhorteris ad nostrum beneplacitum exsequendum, prout melius tibi fuerit desuper inspiratum. Tu ergo, dilectissime fili, de cuius obedientia plene confidimus, mandatum apostolicum taliter exsequaris quod tue discretionis prudentia clareat in effectu, et nos deuotionem tuam debeamus merito commendare.

Datum Sore, etc., ut supra.



CLXu. PHILIPPO ILLUSTRI REGI FRANCORUM.

Per tuas nobis litteras intimasti quod de Philippo, quondam duce Sueuie, quem tu regem Romanorum appellas, conqueri merito poteras et debebas. Primo quidem, quia cum ipse in die Pentecostes Aquisgrani  maneret, et abbas Castri-Nantonis amicus ac fidelis et quidam miles ligius homo tui fuissent ad Tres Reges in peregrinationem profecti, coram pluribus cum gaudio quasi dixit quod te confecerant Pictauenses comites Namurcii et Bolonie, ac ducentos de melioribus militibus exercitus tui ceperant, comites uero Bolonie et Hollandie occiderant: quod ueluti de tuo gaudens infortunio publicabat. Secundo uero quia, cum ipse iurasset ac litteras suas patentes inde tibi dedisset quod te iuuaret contra regem Ottonem, quem tu uocas quondam comitem Pictauensem, et quod sine tuo assensu cum ipso nunquam pacem iniret, demum sine assensu et uoluntate tua pacem iniit cum eodem, sicut in ueritate te asseris cognouisse. Tertio quoque, quia cum comes  Barri dilectus et fidelis consanguineus tuus ducem Lotharingie infestaret, eumque in sua terra cepisset, tu prefato Philippo pacem de ipso duce pro memorato comite obtulisti, que modis omnibus ad ipsorum, uidelicet Philippi et ducis, cedebat honorem, quemadmodum tibi et aliis pluribus uidebatur: qui super hoc per litteras et nuntium suum indebite tibi respondens, ad aggrediendum predictum comitem, precum tuarum immemor, exercitum iam citarat, sed, Domino permittente, in illo fuit itinere interfectus. Ad que tue serenitati duximus respondendum quod, licet inter eumdem Philippum et prefatum Ottonem pax non fuerit reformata, sed de ipsa reformanda tractatum, per hec tamen intelligere  potuisti quantam fidem habere de ipso ualueris quantamque dilectionem in eo debueris constituere, illudque uerum fuisse quod melius tibi erat, quemadmodum sepius tibi scripsimus, nostris consiliis acquiescere quam Sueui fraudibus inherere. Consequenter autem hanc causam odii quod erga te idem Philippus conceperat expressisti, uidelicet quod cum sepe te per litteras et nuntios requisisset ut haberes colloquium cum eodem, tu eius nuntiis respondisti quod regni negotiis occupatus, colloquium habere non poteras cum ipso, nisi prius scires de quo et super quibus inter uos illud celebrari deberet.

Qui tibi pro ipso et per ipsum respondentes, dixerunt quod ipse uolebat ut contra nos et Romanam  Ecclesiam adhereres eidem, ac decem millia marcarum a te mutuo postulabat. Et quia contra nos et Romanam Ecclesiam ad exemplum predecessorum et progenitorum tuorum, qui fideles et deuoti semper fuerunt Ecclesie, nec unquam pro imperatore uel aliquo alio defecerunt, illi adherere nolebas, huiusmodi colloquium habuisti pro nullo, nec non etiam quia te non sustinere putabat quod ipse per iniuriam comitem exheredaret Barrensem. Sane quod de tuorum progenitorum religiosa deuotione recenses, delectabiles nobis parit delicias audiendi. Fatemur equidem quod, inter ceteros mundi principes, antecessores et progenitores tui Romanam Ecclesiam, sicut et ipsi ab ea specialiter sunt dilecti, specialiter dilexerunt, nec eos ulla prosperitas uel  aduersitas ab eius deuotione subduxit. Unde tuam regalem prudentiam affectuosis prosequimur actionibus gratiarum quod paterne fidei puritatem hereditans, quantum ad hoc ei contra Ecclesiam non fauisti; licet apostolica sedes, que non ab homine constituta est, sed a Deo, confidens in ipso, non timeat quid homo sibi faciat contra Deum, quemadmodum ipsa dicit in psalmo: In Deo sperabo, non timebo quid faciat mihi homo . iehsu Christus etenim fundamentum et fundator ipsius, supra se firmam petram tanta eam soliditate firmauit, ut nedum irruentia flumina seu etiam flantes uenti, quinimo porte inferi non preualeant contra ipsam. Post hec autem alium articulum addidisti, in quo Romana Ecclesia, sicut asseris, tibi totique regno tuo poterit  subuenire ac progenitorum tuorum merita compensare. Nosse te quidem asseris quod Romana Ecclesia prefatum Ottonem, ut sepe dictum Philippum posset deprimere, modis procurabat omnibus sublimare, attendens quod Fridericus pater et Henricus frater eiusdem Philippi multa mala ipsi Ecclesie irrogarant, et quoniam omnes filii prefati Friderici cesserunt in fata, nec aliquis de filiis eius exstat qui possit ad imperium promoueri, nobis attentius supplicasti ne ipsum Ottonem ad imperium promouere uellemus, quia nepos est regis Anglorum, cum quo habes inimicitias capitales et qui te multoties per satellites suos procurauit occidi, ac idem Otto, cum olim comes Pictauensis existeret, terram tuam  ecclesiasque combussit, et tibi ac terre tue mala omnia que potuit irrogauit, nec aliquam inde satisfactionem impendit. Siquidem persecutio Friderici ab Ecclesie mente non excidit, que profecto, preter alia impedimenta que Philippo ad imperium obtinendum obstabant, non ex minima parte nos fecit ab ipsius declinare fauore, Dei zelotis exemplo peccata patrum in filios usque in tertiam et quartam progeniem uindicantis in iis maxime qui oderunt eum, id est in illis qui contra ipsum paternum odium imitantur. Ceterum prouidentiam tuam in Domino commendamus quod ita pie deuotionis patrum tuorum memoria delectaris ut tamen impietatem detesteris illorum qui sunt Ecclesiam persecuti.

 Sed cum Ludouicus illustris memorie pater tuus zelo ecclesiastice religionis accensus non dubitauerit se opponere Friderico, quando in schismate gemebat Ecclesia et imperium in unitate uigebat, quanto tu securius, factus robustior patre tuo, potuisti cessare a fauore Philippi Sueui filii Friderici et fratris Henrici persecutorum Ecclesie, sepe monitus et rorogatus a nobis, et maxime tempore quo schisma premebat imperium et unitas Ecclesiam extollebat, presertim cum ille causam foueret iniquam. Unde cum tu ei duxeris adherendum qui erat offensus et indeuotus Ecclesie, habere pro indigno non debes si nos fauimus in partem istius humilis ac deuoti, cum tandem melius nos tibi cauere potuissemus ab isto quam tu cauere nobis potuisses ab illo; eo quod  utique nos in isto, tu uero nequaquam iurisdictionem haberes in illo. Preterea subiunxisti quod idem Otto nunquam posset in imperium sublimari quin in tuum ac regni et Ecclesiarum dispendium redundaret. Enimuero tanta deuotione regnum tuum Ecclesie tantaque dilectione illa illi est counita ut neutri sinc alterius lesione possit contingere detrimentum. Quod utique nos sollicite attendentes, non tua requisitione iamdudum, sed affectu quem circa te gerimus prouocati, indemnitati tue ac regni tui super hoc curauimus precauere, certa promissione ab eodem Ottone recepta sub aurea bulla scripto pariter et iuramento firmata quod de pace uel concordia tecum componenda et obseruanda nostro per  omnia parebit arbitrio et mandato; sicut nuntii tui, quibus rescriptum ipsius ostendimus intuendum, tam de ipsa quam de aliis circumstantiis, de quibus contulimus cum eisdem, tue regali prudentie uiua uoce poterunt enarrare. Cum itaque uideatur, rebus taliter se habentibus, expedire ut ad faciendum inter uos pacem et concordiam intendere debeamus, tu modum et formam pacis et concordie pertractande, si eam duxeris acceptandam, nobis poteris intimare; nosque tua uoluntate comperta, dante Deo, ad ipsam quanto certius, tanto efficacius procedemus. Preterea super eo quod de imperii ciuitatibus tuo regno uicinis per tuas nobis litteras suggessisti, tua regalis prudentia diligenter aduertat utrum tibi uel tuo regno expediat ut ad res imperii  manum mittas.

Datum Sore, Xu Kal. Octobris, pontificatus nostri anno undecimo.



CLXuI. ADULPHO QUONDAM COLONIENSI ARCHIEPISCOPO.

Dilectum filium Hermannum presbyterum cum litteris tuis ad sedem apostolicam accedentem ea qua decuit benignitate suscepimus, et uerbis ipsius benignam curauimus audientiam exhibere. Quod autem per ipsum et litteras tuas suppliciter postulasti ut quoniam propter hostiles incursus secure non potes, ut asseris, pro causa tua uel in persona propria uel per responsalem idoneum in nostra presentia comparere, causam ipsam in regno Teutonico dignaremur personis idoneis delegare, diffinitiua nobis sententia reseruata, salua iustitia concedere  non potuimus cum nostre fame ac proprie conscientie puritate. Quia cum causa eadem utraque parte presente esset citra litis contestationem in nostro auditorio uentilata, et quibusdam pro bono pacis prouide ordinatis, utrique parti peremptorius terminus sit prefixus et ab utraque parte receptus, reliqua nunc absente ad petitionem alterius non decet aliquid immutari unde preiudicium ei et nobis posset opprobrium prouenire; sed usque ad terminum constitutum et ultra etiam curabimus exspectare, processuri, auctore Domino, sicut fuerit procedendum. Credimus tamen quod utilitati tue potius expediret ut sub manu nostra te humiliare curares, que non solum fortis et potens, sed ampla etiam est et larga, de facili ualens sic humiliare superbum sicut humilem  exaltare ac singulis reddere secundum exigentiam meritorum, deuotis et obedientibus gloriam, indeuotis autem et inobedientibus penam, cum diuersis modis in multis locis et uariis causis nostrum possimus beneplacitum adimplere. Quapropter si nos in eo placare satageres in quo nos offendere attentasti, ut ad illius auxilium et fauorem prompta deuotione redires a cuius auxilio et fauore indecoro spiritu recessisti, spes tibi non incerta daretur ut quo cecidisti resurgeres, et si non ad illum in quo alius est locatus, ad alium tamen gradum in quo alius est locandus, et nos interim faceremus tibi honorabiliter prouideri ad nostrum et ipsius honorem efficaciter intendenti. Inspiret igitur cordi tuo  ille qui ubi uult spirat spiritus ueritatis, ut sanum amplectens consilium, anime simul et corpori sine dubitatione salubre illud agere studeas per quod diuinam et nostram gratiam merearis, pro certo confidens quod illius parati sumus uestigia imitari qui dicit: Conuertimini ad me. et ego conuertar ad uos . Alioquin, non nostre duritie sed tue poteris imprudentie imputare, si nouissima tua fient peiora prioribus, dum sanis consiliis refugis acquiescere ac iustis persuasionibus consentire.

Datum Ferentini, X Kal. Nouembris, pontificatus nostri anno undecimo.



CLXuII. PATRIARCHAE AQUILEGENSI.

Licet post necem illustris memorie Philippi ducis  Sueuie super negotio imperii beneplacitum nostrum tibi pluries curauerimus intimare, quia tamen iterato illud per nostras litteras tibi postulas aperiri, cum Ecclesie tue possit ex hoc dispendium imminere si nescias in quam partem debeas declinare, fraternitati tue presentium insinuatione clarescat quod cum per Dei gratiam simus super petram solidam stabiliti, in eodem in quo et prius proposito permanemus. Quocirca fraternitatem tuam rogamus attentius et monemus, per apostolica tibi scripta mandantes quatenus carissimo in Christo filio nostro illustri regi Ottoni in Romanorum imperatorem electo adhereas, eique assistas uiriliter et potenter.

Datum Laterani, XIu Kal. Septembris, pontificatus nostri anno undecimo.



CLXuIII. ILLUSTRI REGI OTTONI IN IMPERATOREM ROMANORUM ELECTO.


Licet per dilectum filium magistrum Henricum, Sancti Gereonis scolasticum, generales ad omnes principes et speciales ad multos iamdudum litteras direxerimus, quales tue promotioni nouimus expedire, quia tamen postmodum quamplures eorum nos consulere curauerunt cui mallemus eos super imperio adherere, quosdam per iterata scripta fuimus exhortati, uidelicet Aquilegensem patriarcham, Magdeburgensem archiepiscopum, Adolfum quondam Coloniensem, Spirensem episcopum, regem Bohemie, Austrie ac Zaringie duces et quosdam  alios, ut tibi potenter faueant et patenter, in iis et aliis satagentes honorem tuum indefessa sollicitudine promouere. Quocirca serenitatem regiam monemus attentius et hortamur quatenus prima, media, et nouissima tua bona soli Altissimo ascribendo, talem circa singula studeas te habere quod honoris tui processus, qui, operante diuina gratia et nostra cooperante sollicitudine, prospere iam dirigitur, feliciter consummetur, de plenitudine gratie nostre securus quod ad omnia que tibi nouerimus expedire diligens studium impendemus et operam efficacem.

Datum Laterani, II Non. Decembris, pontificatus nostri anno undecimo.



CLXIX. EIDEM.


 Cum de matrimonio contrahendo inter te ac primogenitam quondam Philippi ducis Sueuie in nostra presentia tractaretur, tuis et ipsius consentientibus nuntiis ita prouidimus, ut potestatem dispensandi super linea consanguinitatis, que te ac illam contingit, committeremus legatis qui erant in Teutoniam regressuri. Licet autem, eodem duce defuncto, dispensandi necessitas ex maiori parte cessauerit, quia tamen adhuc ad illam aspiras, sicut per tuas nobis litteras intimasti, nos ex illa gratia speciali quam ad tuam regalem personam et habuimus et habemus, quod tunc circumspecta deliberatione prouidimus, etiam nunc prouida circumspectione  uolumus adimplere, committendo legatis nostris duobus uel uni, quos aut quem ad presentiam tuam pro negotiis Ecclesie ac imperii proposuimus destinare, ut si urgens necessitas uel euidens utilitas postulauerit, super hoc auctoritate nostra dispensent.

Datum Laterani, Non. Decembris, etc., ut in alia



CLXX. SPIRENSI EPISCOPO.

Gratum gerimus et acceptum et tuam in Domino prudentiam commendamus quod pro reuerentia beati Petri et nostra carissimo in Christo filio  nostro illustri regi Ottoni, in Romanorum imperatorem electo disposuisti firmiter adherere ipsique imperialia insignia resignare. Super eo uero quod de coniugii coniuramento scripsisti, hoc tibi duximus rescribendum, quod per legatos nostros, quos disposuimus in Teutoniam destinare, tue fraternitati curabimus plenarie respondere, parati semper efficere que tibi proficiant ad commodum et honorem in deuotione ac fidelitate sedis apostolice permanenti.

Datum Laterani, II Non. Decembris, pontificatus nostri anno undecimo.



CLXXI. NOBILI uIRO DUCI ZARINGIAE.

Ex affectu sincere dilectionis et gratie quem  circa tuam personam gerimus prouocamur ut, cum carissimus in Christo filius noster illustris rex Otto in imperatorem Romanorum electus magnifice iam procedat de corde puro, conscientia bona et fide non ficta, consilium tibi demus quatenus ei firmiter adherendo, potenter sibi faueas et patenter; quoniam procul dubio tibi magis credimus expedire ut rei finem preueniens, non exspectans, nunc, antequam inualescat in toto, quasi ex discretionis proposito satagas id efficere quam demum, cum inualuisset omnino, in necessitatis articulo forsan idem cogereris implere. Credimus enim quod erga te taliter se habebit quod merito sibi poteris esse deuotus, et nos, a quorum sanis consiliis deuiaturus ipse non creditur ad tui dilectionem eum efficaciter  inducemus.

Datum Laterani, Non. Decembris, etc., ut supra.



CLXXII. CAMERACENSI EPISCOPO.

 Litteras tuas plenas exsultationis et gaudii paterna benignitate recepimus, per quas de promotione, quinimo quasi de confirmatione promotionis karissimi in Christo filii nostri illustris regis Ottonis, in Romanorum imperatorem electi, non solum desiderata nobis uerum etiam insperata gaudia nuntiasti: illud in maiori exsultatione ducentes quod, sicut per easdem litteras intelleximus, idem rex in uirum quasi alterum immutatus, in iustificationibus  Domini magis solito delectatur. Sperantes igitur quod gratie nostre non ingratus existas, quam circa te sinceram existere multis experimentis cognoscere potuisti, et quod prefatum regem inter precipuos honoris sui fautores habere te deceat principalem, fraternitatem tuam monemus attentius et hortamur, per apostolica tibi scripta mandantes quatenus circa latus eius studio sedule recordationis et exhortationis insistas ut in legem Domini suam dirigens uoluntatem ac in ea nocte dieque meditans, cultui diuino se sedulum, apostolice sedi deuotum, et respicientium se quieti gerere procuret intentum; ita quod sollicitudo tua clareat in effectu  et nos eam dignis in Domino ualeamus laudibus commendare.

Datum Laterani, Non. Decembris, etc., ut supra.



CLXXIII. MAGDEBURGENSI ARCHIEPISCOPO.

Litteras tuas plenas exsultationis et gaudii paterna benignitate recepimus, per quas de promotione, quinimo quasi consummatione promotionis karissimi in Christo filii nostri illustris regis Ottonis in Romanorum imperatorem electi, non solum desiderata nobis uerum etiam insperata gaudia nuntiasti. Sperantes igitur quod gratie nostre non ingratus existas ut in alia, usque laudibus, commendare gratum et acceptum gerentes quod pro sedis apostolice reuerentia eidem regi ceteris factus preuius  adhesisti.

Datum Laterani, etc., ut in alia.

In eumdem modum magistro Gerlando, usque cognoscere potuisti, deuotionem tuam monemus attentius et hortamur, per apostolica tibi scripta mandantes quatenus, etc., ut in alia, usque commendare.

Datum, etc., ut supra in alia.



CLXXIu. MAGISTRO HENRICO SCOLASTICO SANCTI GEREONIS.

Recepimus litteras plenas exsultationis et gaudii, per quas de promotione, quinimo, etc., sicut in prima, usque non solum desiderata nobis uerum etiam insperata sunt gaudia nuntiata. Sperantes igitur quod etc., sicut in prima, usque laudibus commendare.

 Datum Laterani, etc., ut supra in aliis.



CLXXu. NOBILI uIRO DUCI AUSTRIAE.

Nuntium et litteras tuas paterna benignitate recepimus; et cum inter alios principes personam tuam sincera diligamus in Domino caritate, petitionem tuam, in quantum honestas potuit gratie prestare fauorem, curauimus exaudire, Tu ergo litteris quas super episcopatus negotio destinamus utaris  , si uideris expedire. Alioquin, cum pro causis imperii legatos ad partes illas mittere disponamus, dummodo status eius taliter, sicut credimus, dirigatur quod eos oporteat destinari, si a te fuerit postulatum, exsecutionem eis prelibati negotii  committemus, quemadmodum aliis qui dudum ob statum rerum in morte principis immutatum de arrepto legationis itinere recesserunt meminimus commisisse. Ceterum super eo quod nobis de negotio imperii tam per litteras quam nuntium intimasti, hoc tibi duximus respondendum, de corde puro, conscientia bona et fide non ficta tue prudentie consulentes quatenus cum carissimus in Christo filius noster illustris rex Otto, in Romanorum imperatorem electus magnifice procedere iam inceperit, potenter ei faueas et patenter; quia procul dubio tibi magis credimus expedire ut rei finem preueniens, etc., ut supra epist. 271, usque inducemus.  Preterea memoratum nuntium latorem presentium, dilectum filium G., clericum tuum nobilitati tue propensius commendamus qui, quantum in ipso fuit, nichil omisit de contingentibus super iis que apud nos ei commiseras promouenda, quinimo ad promotionem eorum fideliter institit et prudenter.

Datum Laterani, ut supra, anno undecimo.



CLXXuI. ILLUSTRI REGI BOHEMIAE.

Super eo quod a nobis de negotio imperii per tuum nuntium et litteras requisisti, serenitati tue hoc duximus respondendum, de corde puro, conscientia bona et fide non ficta consilium tibi dantes quatenus cum carissimus in Christo filius noster  illustris rex Otto in Romanorum imperatorem electus magnifice iam procedat, potenter ei faueas et patenter; quia procul dubio, etc., ut in alia, usque cogereris implere, presertim cum adhuc ex iuramento sibi prestito tenearis. Credimus enim quod erga te, etc., usque inducemus.

Datum Laterani, XI Idus Decembris, pontificatus nostri anno undecimo.



CLXXuII. ILLUSTRI REGI OTTONI IN ROMANORUM IMPERATOREM ELECTO.

Iucundus tuorum nuntiorum aduentus ita nos est in ea qua tenebamur egritudinis molestia consolatus, ut ex gratis rumoribus quos de tuis successibus tulerunt quadam medicinali uirtute nos fecerit  de languoris doloribus in sanitatis gaudia respirare. Licet autem super negotiis pro quibus latores presentium, uiros utique prouidos et fideles, ad nostram presentiam destinasti consueuerint secundum morem antiquum, maxime pro petitione imperialis corone, magni principes ad sedem apostolicam destinari, quia tamen hoc fuit magis in modum consultationis quam petitionis propositum, et quod nondum est factum adhuc poterit fieri, nos, qui, ut tuo deferre possimus honori, hoc equanimiter ferimus ex gratia speciali, auditis et intellectis petitionibus quas iidem nuntii tuo nobis nomine porrexerunt, super earum aliquibus litteras fieri mox precepimus sicut nouimus expedire,  ac per legatos nostros, quos ad tuam regalem presentiam euestigio destinamus, gratum responsum tibi cum Deo tam super negotio matrimonii  quam etiam super aliis impendemus, cum eos et ob hoc inter cetera specialiter prouiderimus destinandos ut ad negotii tui robur ipsi, qui uice nostra fungentur, circa singula que contingent auxilium tibi conferant opportunum, et ex eorum aduentu honorificentia tibi maior accrescat. Adeo namque tuum zelamur honorem ut honori nostro reputemus accrescere quidquid per nos tuo regali accrescit honori, firmam gerentes de tua serenitate fiduciam quod idipsum de nobis zelanter affectes.

 Datum Laterani, Non. Ianuarii, pontificatus nostri anno undecimo.



CLXXuIII. EIDEM.

Cum olim ex officii nostri debito de pace in imperio reformanda sollicitudo nos indefessa pulsaret, de cuius scissura ipsi non tantum imperio, uerum etiam orbi pene toti graue periculum imminebat, consilium nobis incidit ut per legatos nostros de matrimonio contrahendo inter te ac inclyte recordationis Philippi ducis Sueuie primogenitam tractaretur  . Postmodum autem eodem duce a filio Belial nequiter interfecto, cum adhuc de scissure periculo non minus quam antea timeretur, tibi nostras litteras destinauimus ut ad confirmationem  huiusmodi matrimonii secure procederes, si tibi cognosceres expedire. Interim autem cum iam, Domino imperante, uentis et mari tranquillitas redire cepisset, et redeuntibus ad cor multis ac tibi fideliter adherentibus, de pace spes firmior haberetur, per tuas a nobis litteras postulasti ut cum inter te et memoratam puellam linea consanguinitatis existeret, super uestro dispensare coniugio dignaremur. Cui nos meminimus respondisse quod licet necessitas dispensandi iam ex magna parte cessasset, super hoc tamen uicem nostram nostris eramus commissuri legatis, quos pro causis Ecclesie ac imperii disponebamus ad tuam presentiam in proximo destinare. Quia igitur super dispensatione matrimonii prelibati, quod diceris iam iurasse, nobis iterum  cum multa instantia supplicasti, forsan prudenter intelligens per premissum consilium, in quo nulla de consanguinitatis linea mentio habebatur, non esse super consanguinitatis linea dispensatum, sed hoc tibi consultum ut ad matrimonii consummationem procederes legitime quidem, dispensatione uidelicet preobtenta, ut sic et quantum ad conscientiam et quantum etiam ad Ecclesiam matrimonium ipsum legitimum haberetur, uenerabili fratri nostro Hugolino Ostiensi episcopo et dilecto filio Leoni tituli Sancte Crucis presbytero cardinali, apostolice sedis legatis, dedimus in preceptis quatenus inquisita et cognita ueritate, si urgens necessitas et euidens utilitas pro pace in imperio reformanda huiusmodi  matrimonium contrahi postularint, ipsi auctoritate nostra suffulti super illo contrahendo dispensent. Nos autem quod ab eis super hoc prouide factum fuerit ratum habebimus, et decernimus illud inuiolabiliter obseruandum.

Datum Laterani, Xu Kal. Februarii, etc., ut in alia.



CLXXIX. EIDEM.

Benedictus Deus, qui per suam misericordiam ineffabilem nostrum circa te desiderium ex maiori parte compleuit, et sicut pro certo confidimus, non cessabit omnino donec adimpleat illud ex toto ad  laudem et gloriam nominis sui, ad onorem et profectum tam Ecclesie quam imperii ac totius populi Christiani; quia, sicut ueraciter intelleximus, cum secularis uirtutis augmento, incrementum quoque spiritualis uirtutis mirabiliter suscepisti, ut de te uoce Dominica gloriari possimus quod inuenimus uirum secundum cor nostrum. Ecce, fili carissime, sic anima nostra conglutinata est anime tue, sicque cor tuum compaginatum est cordi nostro, ut idem per omnia uelle ac sentire credamur, quasi cor unum et anima una; ex quo quanta speretur utilitas prouentura, nec calamus sufficit scribere, nec lingua referre, nec etiam animus cogitare. Nobis enim duobus regimen huius seculi principaliter est commissum: qui si unanimes  fuerimus et concordes in bono, profecto, sicut propheta testatur, sol et luna in ordine suo stabunt, eruntque praua in directa et aspera fient plana, cum nobis duobus, fauente Domino, nichil obsistere uel resistere possit, habentibus duos gladios, de quibus apostoli dixerunt ad Dominum: Ecce gladii duo hic ; et de quibus Dominus respondit apostolis; Satis est , quia nimirum pontificalis auctoritas et regalis potestas, ambe uidelicet in nobis supreme, que per illos duos gladios designantur, plene sibi sufficiunt ad suum officium feliciter exsequendum, si utraque pars per reliquam fuerit potenter adiuta. Equidem sic expedit et oportet ut utraque per reliquam efficaciter adiuuetur, quatenus status mundi, qui superabundante malitia quasi uersus est  in ruinam, per nostre sollicitudinis studium restauretur, resecatis uitiis et uirtutibus propagatis. Unde iugi nobis est uigilantia prouidendum ne inimicus homo possit inter nos superseminare zizania, dissensionis scandalum uel suspicionis scrupulum ingerendo; quoniam ad hoc malum nequiter operandum multi procul dubio sunt parati, omnes uidelicet qui mala uellent impune committere, quique desiderant in aqua turbata piscari: a quibus aurem tuam prorsus auertas. Pullulante namque discordia inter regnum et sacerdotium, utrumque pariter propter reliquum dissimulabat et sustinebat insolentiam malignorum: quibus concinnantibus dolum et acuentibus linguas ad malum, dissensionis materia suscipiebat  iugiter incrementum in grande rerum dispendium et graue periculum animarum, utriusque profectu, scilicet tam regni quam sacerdotii, multipliciter impedito. Cum ergo per Dei gratiam uera pax et firma concordia inter Ecclesiam et imperium nunc existat, ad tollendam in posterum omnem dissensionis et suspicionis materiam quedam ad presens a te, fili carissime, duximus postulanda, que utique debes sine difficultate concedere, utpote rationi consona et saluti; pro certo sperantes quod longe maiora in futuro concedes, cum nichil unquam a te obtinere uelimus nisi quod te deceat impertiri, tuum per omnia zelantes honorem et commodum procurantes.  Ad ea igitur obtinenda et exsequenda, quantum cum Deo possumus, tam illa que nuper per tuos nuntios postulasti quam et alia que per teipsum duxeris postulanda uenerabilem fratrem nostrum Hugolinum Ostiensem episcopum et dilectum filium Leonem tituli Sancte Crucis presbyterum cardinalem, apostolice sedis legatos, uiros utique prouidos et honestos, quos inter ceteros fratres nostros speciali diligimus caritate, ad tuam presentiam destinamus, serenitatem regiam rogantes attentius et monentes quatenus eos sicut personam nostram deuote suscipias et benigne pertractes, ipsorum salubribus monitis et consiliis acquiescens, plenam de ipsis tanquam de nobis fiduciam obtinendo quoniam ad tuum commodum et honorem efficaciter aspirabunt.  Ad hec, regalem deposcimus excellentiam quatenus clericos et Ecclesias diligas et honores, manuteneas et defendas, ut deuotus ac pius princeps in omnibus comproberis.

Datum Laterani, XuII Kal. Februarii, pontificatus nostri anno undecimo.



CLXXX. ARCHIEPISCOPIS ET EPISCOPIS, ET DILECTIS FILIIS ABBATIBUS ET ALIIS ECCLESIARUM PRAELATIS IN TEUTONIA CONSTITUTIS.

Cum acceptam angelus dudum phialam iracundie Dei plenam in populos Teutonicos effudisset, effusa est contentio super principes eorumdem; qui diuturnitate schismatis et hostilitate contriti, quasi de torculari sue contribulationis expressum calicem ire  Dei profundum et latum non solum ipsi bibere, uerum etiam aliis propinarunt. Dominus autem, qui cogitat consilium, non afflictionis, sed pacis, reprobans consilia principum, et cogitationes dissipans populorum, ab eis tandem discordie causam abstulit, ipsosque ad uiam concordie reuocauit. Quapropter nos, qui ex officii nostri debito ad huiusmodi scandalum remouendum indefessa sollicitudine laborauimus, non possumus non gaudere quod fidelis Dominus sperantes in se tentari ultra quam possent sustinere non pertulit, et in ira misericordie memor factus flagellum digne sue indignationis auertit, faciens ita multos ipsius disciplina proficere quod exercitatis per eam pacatum uidetur fructum iustitie  reddidisse. Iam per Dei gratiam non penitet nos constanter cursum cepti cucurrisse certaminis, iam feliciter Dominus labores nostri consummauit agonis, iam illa Gamalielis sententia nostrum probat a Domino processisse consilium, iam humana uis impedire non potuit celestis uoluntatis effectum. Nam Altissimus id disposuit; et quis potuit interrumpere? Omnipotens hoc decreuit; et quis ualuit immutare? Aemulabaris hactenus te ad inuicem, Teutonia omnis, et in partes diuisa, mutuis te animositatum tuarum simultatibus conterebas. Immisso namque desuper in te spiritu circumferebare uertiginis et erroris freno, quod iuxta prophetam erat in maxillis populorum, abducta per graues circuitus ducebaris. Filii quippe tui federa fraterna dissoluerant,  et inuidie sauciati liuoribus sese passim alter alterutrum trucidabant. uocauerat enim Dominus exercituum in te tempus in quo iuxta uaticinium sancti uiri uir non parceret fratri suo, et quasi carnem brachii sui unoquoque uorante, Manassen Ephraim, et Ephraim offenderet Manassen. Hinc igitur non tu sola, quinimo pene totus offendebatur populus Christianus, lugentibus equidem uiis Sion, ideo quod non essent qui solemnitates Dominicas uisitarent. Ora Deum canentium ex magna parte conclusa torpebant, cultuque diuino per usum bellicum minorato, hostilibus impendebatur excubiis quod spiritualibus uigiliis debebatur. Denique terra sancta debita sibi et lugebat et luget suffragia defuisse; que pro peccatis nostris in extremam necessitatem perducta,  operas et impensas quibus ipsa iuuari potuerat in domestice cladis excidium frustra pertransisse deplorat. Ut de malis ceteris taceamus, que preter multiplicem desolationem regni dudum in seipso diuisi uniuersam quoque Dei Ecclesiam offendebant. Nos autem pericula tot et tanta uidentes, nimiaque scandalizantium caritate perusti, duro compassionis eorum frixorio frigebamur; ac scientes opera iustitie pacem esse, iustitie non defuimus, donec Dominus de celo prospexit et multo a nobis studio procurate initia pacis dedit, potens adhuc in tantum eam sua gratia dilatare ut iuxta prophetantis eloquium populus suus in pulchritudine pacis sedeat et plebs eius in iustitie tabernaculis ac requie opulenta quiescat. Quia igitur plagam que de nouo circumligata  est negligi non oportet, eo quod custodita potest ad perfectam sanitatem proficere, neglecta uero in deteriorem corruptelam redire, uenerabilem fratrem nostrum Hugolinum Ostiensem episcopum et dilectum filium Leonem tituli Sancte Crucis presbyterum cardinalem, apostolice sedis legatos, uiros utique prouidos et honestos, quos inter ceteros fratres nostros speciali caritate diligimus, ad partes ipsas duximus destinandos, qui more prudentium medicorum, prout queuis morbi cura poposcerit, uinum sciant et oleum superfundere, ac pace iam ex parte in imperio reformata, satagant unumquemque perfectius informare; commissa sibi pariter potestate dissipandi et euellendi, edificandi  nichilominus et plantandi que utrorumlibet horum opera nouerint indigere. Quocirca uniuersitatem uestram rogamus attentius et monemus, per apostolica uobis scripta precipiendo mandantes quatenus eos, imo nos in ipsis, cum debito suscipientes honore, prouidis monitis et mandatis ipsorum efficaciter intendatis. Alioquin sententiam quam tulerint in rebelles ratam habebimus et usque ad satisfactionem condignam, auctore Domino, faciemus inuiolabiliter obseruari.

Datum Laterani, XuII Kal. Februarii, anno undecimo.



CLXXXI. ARCHIEPISCOPIS ET EPISCOPIS IN TEUTONIA CONSTITUTIS.


 Cum olim ex officii nostri debito de pace in imperio reformanda sollicitudo nos indefessa pulsaret, de cuius scissura ipsi non tantum imperio, uerum etiam orbi pene toti graue periculum imminebat, consilium nobis incidit ut per legatos nostros de matrimonio contrahendo inter carissimum in Christo filium nostrum illustrem regem Ottonem in Romanorum imperatorem electum et inclyte recordationis Philippi ducis Sueuie primogenitam tractaretur. Postmodum autem eodem duce a filio Belial nequiter interfecto, cum adhuc de scissure periculo non minus quam antea timeretur, prefato regi nostras litteras destinauimus ut ad consummationem  huiusmodi matrimonii secure procederet si sibi cognosceret expedire. Interim autem, cum iam, Domino imperante, uentis et mari tranquillitas redire cepisset, et redeuntibus ad cor multis ac eidem regi fideliter adherentibus, de pace spes firmior haberetur, idem rex per suas a nobis litteras postulauit ut cum inter ipsum et memoratam puellam linea consanguinitatis existeret, super eorum dispensare coniugio dignaremur. Cui nos meminimus respondisse quod licet necessitas dispensandi iam ex magna parte cessasset, super hoc tamen uicem nostram nostris eramus commissuri legatis quos pro causis Ecclesie ac imperii disponebamus ad eius presentiam in proximo destinare. Quia igitur dictus rex super dispensatione matrimonii prelabiti, quod  dicitur iam iurasse, nobis iterum cum multa instantia supplicauit, forsan prudenter intelligens per premissum consilium, in quo nulla de consanguinitatis linea mentio habebatur, non esse super consanguinitatis linea dispensatum sed hoc sibi consultum ut ad matrimonii consummationem procederet legitime quidem, dispensatione uidelicet preobtenta, ut sic et quantum ad conscientiam et quantum etiam ad Ecclesiam matrimonium ipsum legitimum haberetur, uenerabili fratri nostro Hugolino Ostiensi episcopo et dilecto filio Leoni tituli Sancte Crucis presbytero cardinali, apostolice sedis legatis, dedimus in preceptis ut inquisita et cognita ueritate, si urgens necessitas et euidens utilitas pro pace in imperio reformanda  huiusmodi matrimonium contrahi postularint, ipsi auctoritate nostra suffulti super illo contrahendo dispensent. Nos autem quod ab eis super hoc prouide factum fuerit ratum habebimus, et decernimus illud inuiolabiliter obseruandum.

Datum Laterani, XuII Kal. Februarii, pontificatus nostri anno undecimo.



CLXXXII. HUGOLINO OSTIENSI EPISCOPO ET LEONI TITULI SANCTAE CRUCIS PRESBYTERO CARDINALI APOSTOLICAE SEDIS LEGATIS.

Cum olim ex officii nostri debito, etc., in eumdem modum ut in alia usque legitimum haberetur, discretioni  uestre per apostolica scripta precipiendo mandamus quatenus, inquisita et cognita ueritate, si urgens necessitas et euidens utilitas pro pace in imperio reformanda huiusmodi matrimonium contrahi postularint, uos auctoritate nostra suffulti super illo contrahendo dispensare curetis. Nos autem quod a uobis super hoc prouide factum fuerit ratum habebimus, et decernimus illud inuiolabiliter obseruandum.

Datum, ut supra.



CLXXXIII. EISDEM.

 Plenam gerentes de uestra discretione fiduciam, negotium Papembergensis episcopi sub hac forma duximus committendum ut si super nece  clare memorie Philippi ducis Sueuie, accusatore contra eum legitimo comparente, culpabilis coram uobis fuerit comprobatus, uos eum sublato cuiuslibet contradictionis et appellationis obstaculo ab omni officio et beneficio ecclesiastico deponatis. Alioquin indicatis ei purgationem canonicam; in qua si forte defecerit eadem ipsum censura damnetis. Quod si legitime se purgauerit, denuntietis eum super obiecto crimine penitus innocentem. Ante omnia prouidentes, ut si quid contra eum uel eius Ecclesiam est perperam attentatum, in statum debitum reuocetur.

Datum, ut supra in altera.



CLXXXIu. MAGDEBURGENSI ARCHIEPISCOPO.


Firmam gerimus de tua sinceritate fiduciam ut nostrum desideres beneplacitum adimplere, cum et nos ad tuum profectum efficaciter intendamus. Quocirca fraternitatem tuam rogandam duximus et monendam, per apostolica tibi scripta mandantes quatenus ad ea feliciter promouenda que uenerabilis frater noster Hugolinus Ostiensis episcopus et dilectus filius Leo, tituli Sancte Crucis presbyter cardinalis, apostolice sedis legati, tibi ex parte nostra suggesserint diligens studium et operam efficacem impendas; ita quod in iis tuam deuotionem experti, grata tibi debeamus uicissitudine respondere.

Datum Laterani, XuII Kal. Februarii, pontificatus  nostri anno undecimo.



CLXXXu. POTESTATIBUS, CONSULIBUS, ET POPULIS CIuITATUM LOMBARDIAE.

Quemadmodum uultis ut carissimus in Christo filius noster illustris rex Otto in Romanorum imperatorem electus iura uestra uobis integra et illesa conseruet, ita uos sibi debetis imperii iura illesa et integra conseruare: ad que utrinque seruanda nos, qui summi Mediatoris, licet indigni, locum obtinemus in terris, tam ipsum quam uos debemus inducere studio diligenti. Cum igitur idem rex uenerabilem fratrem nostrum Walterum  patriarcham, Aquileiensem legatum, statuerit in Italia pro negotiis imperii procurandis, uniuersitatem uestram rogandam duximus et monendam, per apostolica uobis scripta mandantes quatenus ei super iis que ad ius imperii pertinere noscuntur efficaciter intendatis, ut sicut pro ipso apud uos interponimus partes nostras, ita, si necessitas postulauerit, pro uobis apud ipsum partes nostras interponere debeamus.

Datum Laterani, u Kal. Martii, pontificatus nostri anno XII.

In eumdem modum potestatibus, consulibus et populis ciuitatum Tuscie ad imperium pertinentium.



CLXXXuI. WALTERO PATRIARCHAE AQUELEGENSI.

 Gratum gerimus et acceptum quod ad mandatum nostrum carissimo in Christo filio nostro illustri regi Ottoni in Romanorum imperatorem electo fideliter adhesisti, quodque ad mandatum ipsius suscepisti legationem pro ipso in Italia exercendam, cum pro certo credamus quod huiusmodi legationis officium ad honorem et profectum tam Ecclesie quam imperii tanquam mediator idoneus intendas utiliter exercere. Ut autem id ualidius exsequaris, ecce iuxta petitionem tuam scribimus potestatibus, consulibus et populis ciuitatum Lombardie ac Tuscie ad imperium pertinentium prout magis uidimus expedire. Super eo uero quod de terra comittisse Mathildis nobis per latorem presentium intimasti, hoc tibi duximus respondendum,  ut eam ex mandato predicti regis repetas nomine nostro, et ad opus Ecclesie Romane recipias, si fuerit restituta, cum idem rex eam nobis recuperare promiserit, sicut apparet ex rescripto litterarum suarum, quarum tenorem presenti pagina tibi mittimus interclusum: quem per omnia te uolumus obseruare, ne contra promissum ipsius et contra ius nostrum te forte, quod absit! uenire contingat. Ego Otto, etc., ut supra epist. 86, usque Ludouici.

Datum Laterani, etc., ut supra.





CLXXXuII. LITTERAE REGIS OTTONIS ILLUSTRIS IN ROMANORUM IMPERATOREM ELECTI AD DOMINUM PAPAM.

 Reuerendo in Christo Patri domino INNOCENTIO sacrosancte Romane Ecclesie summo pontifici, OTTO Dei ac sui gratia Romanorum rex et semper Augustus, salutem et debitum filialis dilectionis affectum.

Nuntii nostri M. notarius noster et magister Hug. capellanus noster, quos ad uestram destinaueramus presentiam, ad nos reuersi, nobis intimarunt cum quanta ipsos receperitis alacritate, et quod exaltatio nostra et honoris nostri promotio, quam per eos intellexistis, et gaudium uobis multiplex generauit et de egrititudinis molestia, qua tenebamini, personam uestram ad pristinam reduxit sanitatem. Quapropter paternitati uestre immensas exsoluentes gratiarum actiones, scire uos uolumus  certissime quod optatos euentus nostros post Deum uobis ascribimus, et omnem gloriam qua diuina nos dignata fuerit clementia sublimare cum Romana Ecclesia habere semper cupimus pro indiuiso, non immerito perpendentes quod ipsa nullo unquam in tempore suum nobis subtraxerit auxilium et fauorem. Siquidem uestre sanctitati duximus intimandum a quibusdam ueridica nos accepisse relatione quod filius imperatoris Henrici damnum et malum nobis uelit, et ut nostram et imperii turbare ualeat quietem, idem quoscunque potest et precibus et promissis ad hoc inducit et hortatur. Unde cum imperii tranquillitas et regie eminentie finalis promotio a uestra adhuc, sicut hactenus, prudentia pendere uideatur, apostolatus uestri equitatem omni precum  cum instantia rogamus et monemus, supplicantes uobis quatenus prefato puero consilium et auxilium uestrum ad sua contra nos subtrahatis negotia, et ea que sibi ad presens expedire possint, sicut de uobis confidimus, nullatenus faciatis, sicut nobis et uobis utile erit, usquedum, Deo auxiliante, nos ad partes Italie et ad uos ueniamus, personaliter uobiscum collocuturi. Sicut enim hucusque in negotiis imperii per omnia uestris obtemperauimus consiliis et mandatis, sic quoque deinceps quecunque iusseritis non recusabimus; et si Deus aliquando optate presentie uestre copiam nobis dederit, nos iuxta consilium uestrum pro communi commodo et pace Ecclesie cum sepefato puero ad honorem imperii et ipsius componere curabimus utilitatem. Cetera  presentium labor dilectus filius familiaris notarius noster magister H. cuius dictis fidem adhibeatis indubitatam.



CLXXXuIII. ILLUSTRI REGI OTTONI IN ROMANORUM IMPERATOREM ELECTO.

Cum carissimus in Christo filius noster Fredericus Sicilie rex illustris tam ex paterna quam materna dispositione finali sit apostolice cure ac tutele relictus, ipseque totum regnum Sicilie a Romana teneat et recognoscat Ecclesia, sicut idem nobis, tanquam uassallus domino, ratione fidelitatis debet astringi, sic nos eidem, tanquam dominus uassallo, ratione legalitatis debemus adesse. Unde super iis  que ad regnum ipsius pertinere noscuntur nec uolumus nec debemus ei nostrum subtrahere auxilium uel fauorem, cum secundum Apostolum omnibus simus in iustitia debitores. Porro nec ipsi nec alii nostrum contra te disposuimus fauorem uel auxilium impertiri, quem tantopere studuimus promouere; cum pro certo speremus quod, sicut per tuas nobis litteras intimasti, tuos optatos euentus post Deum nobis ascribas, et omnem gloriam qua te diuina dignata fuerit clementia sublimare cum Romana uelis Ecclesia pro indiuiso semper habere, absque dubio recognoscens quod deficientibus ceteris, ipsa tibi nunquam subtraxerit, sed suum semper intenderit auxilium et fauorem. Receptis igitur et intellectis apicibus quos per dilectum filium latorem  presentium regalis nobis sublimitas destinauit, hoc tibi duximus rescribendum, quod de plenitudine gratie nostre securus, de qua nec debuisti nec debes aliquatenus dubitare, tuam secundum Deum exerceas potestatem; cum quo si corde puto recte processeris, ipse in uiam salutis et pacis diriget gressus tuos.

Datum Laterani, uI Idus Martii, pontificatus nostri anno duodecimo.





CLXXXIX. SACRAMENTUM FIDEI AB OTTONE EXHIBITUM.

In nomine sancte et indiuidue Trinitatis. Otto quartus, diuina fauente clementia, Romanorum rex et semper Augustus. Recognoscentes ab eo nostre promotionis donum misericorditer processisse a quo  est omne datum optimum et omne donum perfectum, ipsum eiusque uicarium et sponsam eius sanctam Ecclesiam disposuimus et decreuimus magnifice honorare, ut qui nobis in presenti temporale contulit regnum, in futuro quoque tribuat sempiternum. Proinde uobis, reuendissime Pater et domine, summe pontifex Innocenti, quos pro multis beneficiis nobis impensis sincerissimo ueneramur affectu, uestrisque catholicis successoribus et Ecclesie Romane omnem obedientiam, honorificentiam et reuerentiam semper humili corde ac deuoto spiritu impendemus quam predecessores nostri reges et imperatores catholici uestris antecessoribus impendisse noscuntur; nichil ex iis uolentes diminui, sed magis augeri, ut nostra deuotio clarius enitescat. Illum igitur abolere  uolentes abusum quem interdum quidam predecessorum nostrorum exercuisse dicuntur in electionibus prelatorum, concedimus et sancimus ut electiones prelatorum libere ac canonice fiant, quatenus ille preficiatur Ecclesie uiduate quem totum capitulum uel maior et sanior pars ipsius duxerit eligendum, dummodo nichil ei obstet de canonicis institutis. Appellationes autem in negotiis et causis ecclesiasticis ad apostolicam sedem libere fiant, eorumque prosecutionem siue processum nullus impedire presumat. Illum quoque dimittimus et refutamus abusum quem in occupandis bonis decedentium prelatorum aut etiam Ecclesiarum uacantium nostri consueuerunt antecessores committere pro  motu proprie uoluntatis. Omnia uero spiritualia uobis et aliis Ecclesiarum prelatis relinquimus libere disponenda, ut que sunt Cesaris Cesari, et que sunt Dei Deo recta distributione reddantur. Super eradicando autem heretice prauitatis errore auxilium dabimus et operam efficacem. Possessiones etiam quas Ecclesia Romana recuperauit ab antecessoribus nostris seu quibuslibet aliis ante detentas liberas et quietas sibi dimittimus, et ipsam ad eas retinendas bona fide promittimus adiuuare. Quas uero nondum recuperauit, ad recuperandum pro uiribus erimus adiutores; et quecunque ad manus nostras deuenient, sine difficultate ei restituere satagemus. Ad has pertinet tota terra que est a Radicofano usque Ceperanum, marchia  Anconitana, ducatus Spoletanus, terra comitisse Mathildis, comitatus Britennorii, exarchatus Rauenne, Pentapolis, cum aliis adiacentibus terris expressis in multis priuilegiis imperatorum et regum a tempore Ludouici, ut eas habeat Romana Ecclesia in perpetuum, cum omni iurisdictione, districtu, et honore suo. uerumtamen cum ad recipiendam coronam imperii uel pro necessitatibus Ecclesie ab apostolica sede uocati uenerimus, de mandato summi pontificis recipiemus procurationes siue fodrum ab illis. Adiutores etiam erimus ab retinendum et defendendum Ecclesie Romane regnum Sicilie ac cetera iura que ad eam pertinere noscuntur, tanquam deuotus filius et catholicus princeps. Ut autem hec omnia memorato sanctissimo Patri nostro  Innocentio sacrosancte Romane Ecclesie summo pontifici eiusque successoribus per nos et nostros successores Romanos imperatores et reges obseruentur, firmaque et inconcussa semper permaneant, presens priuilegium conscriptum maiestatis nostre aurea bulla iussimus communiri.



SIGNUM DOMINI OTTONIS QUARTI RONANORUM REGIS INuICTISSIMI.

Ego Conradus Spirensis episcopus uice domini Siffridi Maguntini archiepiscopi et totius Germanie archicancellarii, regalis aule cancellarius, recognoui.

Acta sunt hec anno Dominice Incarnationis millesimo ducentesimo nono, indictione duodecima, regnante domino Ottone quarto Romanorum rege  glorioso, anno regni eius undecimo.

Datum apud Spiram, XI. Kalend. Aprilis.





CXC. LITTERAE OTTONIS REGIS AD DOMINUM PAPAM.

Reuerendo in Christo domino et Patri suo dilectissimo INNOCENTIO sacrosancte Romane Ecclesie summo pontifici, OTTO Dei gratia Romanorum rex semper Augustus, salutem in Domino et totius filialis dilectionis plenitudinem.

Cum nos omnem honorem nostrum, quem obtinendo Romanum imperium, licet cum multo labore et sudore, post Deum uobis ascribimus, non immerito nobis de uobis est presumendum et in sanctitate uestra est confidendum quod uos de omni  prosperitate et salute nostra sub affectu paterne dilectionis nobis congaudere debeatis. Significamus igitur uestre sanctitati quod nos iuxta honorem nostrum et imperii feliciter dispositis et ordinatis in Alemannia nostris et imperii negotiis, cum exercitu forti et glorioso montes magnos transiuimus, et iam ad Padum transmeauimus, processuri ad uos ut recipiamus a manu uestra benedicta benedictionem et consecrationem diadematis imperialis. Receptis denique nuntiis uestris, quos ad nos transmiseratis, uidelicet Andrea subdiacono et clerico uestro, et Thurando fratre hospitalis Sancti Ioannis, auditis quoque omnibus iis que ipsi nobis ex parte uestra prudenter et discrete proposuerunt, et iis plene intellectis, habito consilio principum et fidelium  nostrorum, nuntios nostros, honestos et solemnes latores presentium, dilectos fideles nostros, uidelicet Conradum Spirensem episcopum et regalis aule nostre cancellarium, Cunradum Brixinensem episcopum, Ioannem Cameracensem episcopum, et Henricum Mantuanum episcopum, et magistrum Henricum scholasticum Sancti Gereonis in Colonia, Gunzelinum seneschalcum nostrum, Cunonem camerarium nostrum, H. de Finabuche, uiros utique prouidos et honestos, ad presentiam uestre sanctitatis duximus destinandos, uerbum nostrum ad uos deferendum ipsis plenissime committentes. Mandamus igitur uobis et omni precum uos instantia rogamus ut uos iis omnibus fidem indubitatam adhibeatis que ipsi ex parte nostra uestre proposuerint  paternitati.



CXCI. ILLUSTRI REGI OTTONI IN ROMANORUM IMPERATOREM ELECTO.

Quantum auxilii et fauoris impenderimus tibi, carissime fili, ad imperium obtinendum totus pene orbis agnoscit, et opera protestantur que perhibent testimonium ueritati, teste ueritate que dicit: Arbor ex fructu cognoscitur , id est, caritas ab effectu. Licet ergo feruentes et efficaces fuerimus ad tuum promouendum honorem tam in principio quam in medio, longe tamen feruentiores et efficaciores esse desideramus in fine, ut ex omni parte cognoscas dilectionis affectum quam  ad tuam regalem personam habemus; pro certo sperantes quod tu semper tante dilectionis memor existens, grata nobis curabis uicissitudine respondere; cum etsi tua nobis deuotio ualde sit necessaria, nostra tamen dilectio multum sit tibi omni tempore opportuna. Recepimus igitur honorabiles tue sublimitatis nuntios honorifice ac benigne. Quibus diligenter auditis, gratum solito more curauimus dare responsum. Ut autem intentionis nostre propositum tibi plenius innotescat, mittimus ad tuam regalem presentiam dilectos filios nobilem uirum Petrum urbis prefectum et magistrum Philippum notarium nostrum; quibus fidem adhibeas super iis que tibi ex parte nostra duxerint proponenda, prouidens diligenter  ut consilium nostrum exsequi non postponas.





CXCII.

OTTO Dei gratia Romanorum rex et semper Augustus.

Notum fieri uolumus uniuersis presentem paginam intuentibus quod nos iuramenta securitatis uenerabilibus Patribus nostris Innocentio pape et cardinalibus sancte Romane Ecclesie et rerum ipsorum et totius populi Romani in coronatione nostra, illuc eundo, ibi stando, et inde redeundo, que principes, comites, barones, nobiles et alii imperii fideles de mandato nostro et in nostra fecerunt presentia, rata habemus, et ea secundum quod in scripto distinctum, et bona fide utrinque est intellectum, nos  obseruaturos promittimus, et firmiter et inuiolabiliter faciemus obseruari.

Datum in castris in Montemalo, Iu Non. Octob., indictione decima tertia.





CXCIII. SUMMO PONTIFICI.

Reuerendo in Christo domino et Patri suo sanctissimo INNOCENTIO sacrosancte Romane Ecclesie summo pontifici, OTTO Dei gratia Romanorum imperator semper Augustus, salutem et filialis dilectionis plenitudinem.

Desiderium nostrum iamdiu in corde nostro conceptum per misericordiam Dei et per gratiam uestram nunc est adimpletum, uidelicet quod faciem uestram uidimus desideratam, et quod a manu  uestra benedicta gloriose coronam suscepimus imperialem. Super quo et Deo et uobis, qui uicem eius geritis, etsi non debitas, quas tamen possumus gratiarum exsoluimus actiones. uerum cum apud uos essemus et apud uiterbium et hic Rome, tantum spatium temporis habere non potuimus quod nos super iis ad plenum uobis loqui non poteramus que honorem Dei et salutem sacrosancte Romane Ecclesie et quietem necessariam totius Ecclesie respicere uiderentur. Summum igitur desiderium super iis loqui uobis habentes, mandamus uobis et humillima et deuotissima uos precum rogamus instantia ut uos principaliter propter Deum et pro salute totius Ecclesie et populi Christiani in aliquo loco nobis et uobis congruo loqui nobis dignemini.  Tantum enim desiderium est cordis nostri uobis loquendi quod antequam remaneat tam salubre negotium, quod prouenire potest ad commodum et salutem uniuerse Dei Ecclesie, nos ipsum corpus nostrum periculo mortis supponere non formidamus, et sub periculo persone nostre ad uos urbem intrare decreuimus. Attendat tamen sanctitas uestra quod magnum periculum in introitu in urbem toti Ecclesie posset prouenire.



CXCIu. OTTONI ILLUSTRI ROMANORUM IMPERATORI SEMPER 1209. AUGUSTO. Oct. 11.

Si commode posset fieri, procul dubio expediret ut ad inuicem loqueremur; sicut tu ipse desideras,  et nos etiam affectamus. Sed pensatis omnibus circumstantiis, non uidemus qualiter hoc ad presens commode ualeat adimpleri propter multiplices causas, quarum aliquas per latorem presentium magistrum Ioannem capellanum tuum imperiali prudentie intimamus. Rogamus igitur et monemus tuam imperatoriam dignitatem quatenus hoc pro malo non habeas, cum non uoluntatis affectus sed necessitatis articulus sit in causa. uerum quod per nos ipsos ad presens personaliter effici nequit, per aliquem fidelem et prouidum internuntium poterit adimpleri, qui utriusque reportet ad alterum quantumlibet secretum mentis arcanum. De negotio uero terre quod dilectus filius S. camerarius noster ex tua nobis parte proposuit, hoc tibi duximus respondendum,  ut et tu modum excogites ad tuum et nostrum redundantem honorem, et nos excogitabimus modum ad tuum et nostrum commodum pertinentem.

 Datum Laterani, u Idus Octobris, pontificatus nostri anno duodecimo.



APPENDIX AD REGESTA.





PRIMA COLLECTIO DECRETALIUM INNOCENTII III Ex tribus primis Regestorum eius libris composita a RAINERIO diacono et monacho Pomposiano, nunc primum in lucem edita ex uetustissimo codice ms. S. Theodorici Remensis.






PRAEFATIO.


uenerabili uiro, scientia et morum honestate preclaro, domino Io. Dei gratia sacerdoti et monacho, reuerendo domini pape capellano, RAINERIUS diaconus et monachus Pomposianus, post secundos uite presentis successus, eterne felicitatis gaudium obtinere.

Cupientes nonnulli, qui de diuersis et ultimis etiam mundi partibus ad apostolicam sedem accedunt, audire sapientiam nostri temporis Salomonis, nec non et multi alii honesti uiri atque prudentes, qui nobiscum presentialiter conuersantur, iustitias et iudicia ipsius in scriptis habere, me uobiscum pariter suis precibus induxerunt ut aliquod temporis spatium aliis occupationibus meis subripiens, in eis ordinandis expenderem et in uno uolumine sub certis titulis compilandis. Quorum uotis, mee conditionis considerans famulatum, sicut debui, tam deuote quam humiliter obediui, et ad laudem  et gloriam nominis eius, legentiumque profectum, queque optima ex registris eiusdem, primi uidelicet, secundi, et tertii anni, deflorans in hoc opusculo plenissima, quantum ad decretales et decreta pertinet, auctoritate congessi; licet quedam, quia diuersos in se continens casus, intercidenda duxerim, ut sub competentibus sibi titulis locarentur. Ex sententiis autem et quibusdam epistolis partes illas que ad ius faciunt duntaxat accipiens, premissis competenter aptaui; dictumque opusculum, quia plus ceteris institistis ut me, licet egrotum, uix quiescere permiseritis, et arctioris mihi estis uinculo caritatis astrictus, uobis primo direxi. Titulos autem eiusdem sub uno aspectu locaui, ut ad inquisitionem cuiuscunque rei quam continet aliquod uidear compendium attulisse.

    I. Si persone diuine proprium nomen possint habere.
     II. Quod sacerdotium maius sit regno.
    III. De primatu apostolice sedis.
    Iu. De electione et qualitate eligendorum.
    u. Ne translatio electorum in episcopos, post confirmationem, preter assensum Romani pontificis fiat.
    uI Quod metropolitanus ex iusta causa potest uices suas in consecratione episcopi suo suffraganeo delegare.
    uII. Ne simplices sacerdotes que solis episcopis competunt ex consuetudine sibi usurpent.
     uIII. Quod tempus suspensionis a sex mensibus per Lateranense concilium in ecclesiasticis beneficiis conferendis positis suppetat.
    IX. De procurationibus non augmentandis.
    X. De procurationibus legatorum apostolice sedis.
    XI. De decimis.
    XII. De nuntiis Hospitalariorum cruce falso signatis, et laicis qui officium predicationis sibi usurpant.
    XIII. De hereticis et eis qui eos receptant.
    XIu. De falsariis.
    Xu. De rescriptis et eorum interpretationibus.
    XuI. De abrenuntiatione.
    XuII. De circumuentione.
    XuIII. De his que ui metusue causa geruntur.
    XIX. De licitis et illicitis iuramentis.
    XX. De notoriis et canonica purgatione.
    XXI. De inquisitione culparum.
    XXII. Que probationes in Simonia producte recipiantur.
     XXIII. De testibus ad exceptiones probandas et infamiam alicuius purgandam productis.
    XXIu. De testibus ante litem contestatam productis et appellatione.
    XXu. De crimine usurarum.
    XXuI. De restitutione.
    XXuII. Si quis deficiat in exceptione probanda.
    XXuIII. Quod iudiciarius uigor gratis sit omnibus exhibendus.
    XXIX. De sententia et re iudicata.
    XXX. De sententia excommunicationis.
    XXXI. De his qui excommunicati ad ecclesiasticos ordines promouentur.
    XXXII. De his qui minores ordines et subdiaconatum uel duos sacros simul recipiunt.
    XXXIII. De clericis qui fauorem pugnantibus prestant et homicidiis sponte uel non sponte commissis.
    XXXIu. De his qui ad ecclesiam confugiunt.
    XXXu. Quod monasteria monachorum possint in canonicas  regulares conuerti.
    XXXuI. Si regulares ad seculares ecclesias possint in prelatos assumi.
    XXXuII. Quod canonici regulares ad religionem Hospitalariorum transire non possint.
    XXXuIII. De uoto et habitus susceptione.
    XXXIX. De matrimonio.
    XL. De legitimis filiis.





TITULUS PRIMUS. Si persone diuine proprium nomen possint habere.



INNOCENTIUS PAPA III PETRO COMPOSTELLANO ARCHIEPISCOPO.

 Apostolice seruitutis officium, quo sapientibus sumus et insipientibus debitores, usque adeo mentem nostram uariis occupationibus aggrauat, obtundit ingenium, et deprimit intellectum, ut uix consultationibus tuis, presertim super tam subtili et sublimi materia, nos permiserit respondere. uerum quoniam illius caritatis sinceritas, qua te inter fratres et cepiscopos nostros speciali prerogatiua diligimus, non permittit ut quidquam tue fraternitati negemus quod facturi essemus ad instantiam alicuius, quasi furantes horulas occupationibus ipsis,  que nobis solito plus incumbunt, et otium utcunque captantes, ut non otiose tuas uideamur litteras audiuisse ; quod nobis Dominus inspirauit tuis consultationibus respondemus. Credimus igitur hec uocabula: Pater et Filius et Spiritus sanctus, non esse propria, sed communia, tanquam nomina relatiua, personas utique appellantia, sed significantia nationes, quamuis ad interrogationem huiusmodi: Quis genuit Filium? Pater respondeatur; quia secundum theologicam disciplinam, per hanc interrogationem de propria  qualitate non queritur, sed de personali proprietate. Unde cum queritur quis genuit Filium, Pater congrue respondetur; quia utique nomen personarum Patrem appellat, sed significat notionem que Patris personam distinguit. Habent enim singule facultates proprias rationes, nec in eis in uno modo significant nomina semper et uerba, sicut tua fraternitas non ignorat: que non solum est in his sufficienter instructa, uerum etiam alios sufficienter instruxit. Utrum autem persone diuine proprium nomen possint habere quesiuisti. Porro cum in persona diuina non sit nisi relatio uel essentia, si persona diuina proprium nomen haberet, illud utique relationem uel essentiam designaret. Si relationem,  esset igitur relatiuum. Non ergo proprium, cum relatiuum proprium esse non possit. Si autem essentiam, esset ergo essentiale. Quocirca proprium non existeret, cum essentiale sit tribus commune. Sic ergo uidetur quod nec persona nec natura diuina proprium nomen possit habere. Sed cum proprium sit pronominis pro proprio nomine poni, et tam persona quam natura diuina pronomine designetur, persona cum dicitur: Ego hodie genui te ; natura, cum dicitur: Ego sum qui sum ; profecto uidetur quod proprium nomen possit habere, cum sit etiam res discreta. Ego uero solebam concedere, quando scholasticis studiis incumbebam, quod tam persona quam natura  diuina proprium nomen poterat habuisse. Nam eadem res, siue negotio siue natura dicatur, diuersis modis significatur in Deo, nunc absolute, nunc respectiue. Sicut enim natura diuina respectiue significatur hoc nomine: Dominus, sic notio relatiua significaretur absolute nomine proprio, non tanquam personalis relatio, sed tanquam proprietas singularis. Illud itaque nomen proprium significaret quidem relationem, non tamen existeret relatiuum; quia non eam significaret respectiue, sed absolute. Si tamen dicatur quod nulla proprietas est in persona diuina que non sit notio relatiua, quod plerique non dicunt, asserentes preter relationes alias in personis diuinis existere notiones, qui super hoc facilius responderent. Similis autem questio potest de hoc  nomine, persona, moueri, secundum quod supponit hypostasim, non usiam. Sed simili questioni similis est solutio adhibenda. Porro cum tres dicantur esse notiones in Patre, uidelicet innascibilitas, paternitas, inspiratio, non absurde posset inquiri quenam illarum significaret proprium nomen Patris quasi propria qualitate. Si tamen unam significaret earum, que non potius aliquam que est illa, cur etiam magis unam quam aliam, et utrum quamlibet significaret earum. Huius autem questionis solutio pendet ex illa ueteri questione qua dicitur utrum personales proprietates sint ipse persone, utrumue tres tantum proprietates sint in tribus personis, aut etiam utrumque uel plures; et secundum diuersitatem opinionum diuersis modis hec questio soluetur.  Proprium quoque nomen essentie commune foret ad tria nomina propria personarum ab inuicem remotiua, quia naturam rei natura nominis sequeretur, que res cum ipsa sit singularis, est tamen tribus personis communis.

Quesisti preterea utrum proprium nomen filii conueniret homini qui est Christus, et utrum possit proprium nomen hominis illius inueniri, quasi datum ab eius propria qualitate, que locum accidentis tenere uidetur in Christo, cum et sine ipsa quandoque fuerit et cum ipsa, quamuis accidens uere non sit, cum ad quid soleat responderi, utrum etiam unum proprium nomen secundum unam naturam, et alterum secundum alteram, et tertium forte secundum  utramque posset habere. Sed huius questionis solutio maxime pendet ex illa difficili questione qua dicitur quid predicet hoc nomen, homo, de Christo. Nam secundum illos qui dicunt quod ipsum de illo predicat habitum, non posset proprium nomen habere quasi datum ex propria qualitate, cum secundum eorum sententiam ex anima et carne Christi nulla constet substantia uel persona, nec magis posset inueniri proprium nomen illius quod equipolleret huic tertio: Iste homo, quam isti tertio, Hic humanatus, cum secundum eos alterum sit alterius equipollens. Porro secundum illos qui dicunt quod hoc nomen, homo, de Christo predicat speciem, ita quod Christus est duo, unum eternum  secundum diuinam naturam, et aliud temporale secundum humanam, facile potest nomen illius hominis inueniri, nec esset super hoc difficile respondere. Ceterum illi qui dicunt quod hoc nomen, homo, de Christo reuera secundum speciem predicatur, ipse tamen Christus est unum solum, quia uerbum non hominem sed humanitatem assumpsit ut esset homo, difficilius huic questioni respondent. Unde posito quod hoc nomen, iehsu, sit proprium nomen illius hominis impositum ei ex sua propria qualitate, ut equipolleat huic tertio, iste homo, coguntur concedere quod iehsu ab eterno fuit Deus, non tamen dictus ab eterno fuit iehsu. Et licet hoc nomen, iehsu, non sit accidentale, dicitur tamen ad similitudinem accidentis, quia natura nominis naturam  rei, sicut prediximus imitatur. Unde licet illa propria qualitas substantialis sit Christo, qui tamen Christus aliquando fuit cum illa, et aliquando sine illa, oportet in multis de illa tanquam esset accidentalis proprietas responderi. Posito igitur, gratia disputandi, nos ante tempus Incarnationis existere, cogimur quidem concedere quod iehsu erit et est, non tamen iehsu est et erit, neque iehsu est uel non est, sed non iehsu est. Nam hoc nomen, iehsu, supponit personam Filii, que semper est, ut eterna, et circa illam significat propriam hominis qualitatem, que non semper existit, ut res temporalis. Et ideo ratione persone supposite, que semper existit, hec propositio non est uera: iehsu non est. Sed et ratione significate qualitatis, que nondum existit,  hec similiter non est uera, iehsu est. Hanc tamen concedimus, non iehsu est, quia negatio precedens exstinguit, secundum interposita separat. Et ideo concedimus exstincturam, sed separatiuam negamus. Nec est hec propositio quasi uel positiua falsi, nugatoria, uel incongrua, iehsu est uel non est, sicut nec ista, Antichristus est uel non est, cum id proprii nominis proprietas non sustineat. De Antichristo tamen concedimus quod Antichristus non est. Sed de Iesu omnino negamus, cum persona que supponitur illo nomine sit, etsi proprietas que significatur illo nomine non existat. uerum hec questio ualde difficilis est, et inter theologicas questiones magis est disputabilis, hinc inde copiosas habens  et ualidas rationes; de qua non est ad presens amplius prosequendum, cum nec de illa principaliter sit quesitum. Licet autem hoc nomen, iehsu, secundum interpretationem ipsius uideatur impositum ab effectu, quod angelus ostendit, cum ait: Ipse enim saluum faciet populum suum a peccatis eorum , quia tamen euangelista testatur quod post dies octo, cum circumcideretur puer, uocatum est nomen eius iehsu, quando solebat proprium nomen imponi, negari non debet quin ipsum sit proprium nomen illius, datum nichilominus ex propria qualitate, quod inueniri potest in multis exemplis circa liberales etiam facultates. Porro secundum naturam diuinam filius proprium nomen non habet, nisi forsan haberet proprium nomen nature; quod non  esset proprium nomen persone, cum ipsum tribus personis uniuoce conueniret. Sed in diuina natura posset habere proprium nomen persone, quod non significaret naturam, sed, ut predictum est, notionem quasi propriam qualitatem. Et per hoc noueris questionem illam esse solutam, utrum uidelicet unum nomen secundum unam naturam, et alterum secundum alteram, et tertium secundum utramque, possit habere; licet hoc nomen, Emmanuel, quod interpretatur nobiscum Deus, secundum utramque naturam ei competere uideatur. Sed huiusmodi nomina non tam pro impositione nominis improprii dici uidentur quam pro appellatione uel interpretatione que nulli alii conueniret. Sicut autem plerisque uidetur quod res extrapredicamentales proprias qualitates  non habent, quibus tamen plerumque propria nomina imponuntur, presertim illi qui negant formas formis inesse, sic forsan et persone diuine propria nomina possent habere que distincte quidem et discrete appellarent ipsas personas, sed non significarent in eis proprias qualitates. Hec ergo tibi scholastico more respondemus. Sed si oporteat nos more apostolico respondere, simplicius quidem sed cautius respondemus, quod humana mortalitas proprium nomen secundum proprietatem ipsius quod uidelicet certum et determinatum tum exprimeret intellectum, non posse imponere Deo siue persone siue nature diuine, cum Deus tanquam incomprehensibilis et immensus non possit in hac mortali uita certa determinatione uel determinata  certitudine comprehendi, cum quid non sit possit intelligi, sed quid sit non possit agnosci: sicut ipse dicit de se: Non me uidebit homo et uiuet . Et Ioannes inquit de illo: Deum nemo uidit unquam , quod non de corporali sed de intellectuali uisione debet intelligi, cum nec in hac uita mortali nec in illa uita perenni Deus corporaliter uideatur, quia non est corpus sed spiritus. Inhabitat enim lucem inaccessibilem. Et ideo inuestigator maiestatis opprimetur a gloria, quantum accedit ad cor altum. et exaltabitur Deus. Quod bene significatum est Moysi, qui stans in petra uidit posteriora Domini transeuntis. Quia sicut homo uisus a tergo scitur utique quod sit homo, sed  quis homo nescitur, ita quidem quod Deus sit modo scimus, sed quid Deus sit ignoramus. Unde cum requisitus esset a Moyse quod est nomen eius, respondit: Ego sum qui sum. Sic dices filiis Isrel: Qui est misit me ad uos. Hoc mihi nomen est in eternum , non propriam sed communem appellationem respondens, que tamen conuenit ei soli secundum proprium uel appropriatum potius intellectum, qui solus essentialiter est, cui non est aliud esse quam quod est ipse. Non enim meminimus nos in diuina Scriptura proprium nomen Dei legisse, nisi proprium forte dicatur quia non conuenit alteri, iuxta quem modum Deus proprium nomen habet, quod uidelicet conuenit ei soli, ut hoc nomen, Adonay, quod ipse se dicit Abraham,  Isaac et Iacob minime indicasse. Comprehensores autem, qui Deum facie ad faciem contemplantur, nominum significatione non indigent, quia rem ipsam pleno per se conspiciunt intellectu, cognoscentes sicut et cogniti sunt, non per uerbum humanum instructi, sed per uerbum diuinum edocti, nec excitati per uocem, sed certificati per speciem, illa uidelicet intellectuali specie uisionis de qua Filius inquit ad Patrem: Hec est uita eterna, ut cognoscant te solum uerum Deum et quem misisti Iesum Christum . Quia igitur illud necesse non fuit, et nobis utile non fuisset, ideo propria nomina diuine non sunt imposita maiestati; sed cum pronomina de illa dicuntur, magis profecto dicuntur ad discretionem alterius quam ad determinationem  ipsius; cum iuxta sapientiam cuiusdam sapientis uerior sit de celo negatio quam affirmatio. Sugas igitur mel de petra et oleum de saxo durissimo, semper habens nostri memoriam in tuis orationibus apud Deum.



TITULUS II. Quod sacerdotium maius sit regno.



IDEM NUNTIIS DUCIS PHILIPPI.

In Genesi legimus quod Melchisedech fuit rex et sacerdos, sed rex Salem, et sacerdos Altissimi, ciuitatis uidelicet rex, et Diuinitatis sacerdos. Sane si distat inter ciuitatem et diuinitatem, distat utique inter regem et sacerdotem. Nam etsi Melchisedech in figuram Christi precesserit, quod habet  in uestimento et in femore suo scriptum: Rex regum et Dominus dominantium, sacerdos in eternum secundum ordinem Melchisedech , ad notandum concordiam que inter regnum et sacerdotium debet existere, propter quod et ipse Christus secundum naturam carnis assumpte de stirpe regali pariter et sacerdotali descendit, ad notandum tamen preeminentiam quam sacerdotium habet ad regnum, cum Abraham rediret a cede regum, dedit Melchisedech ex omnibus decimas, qui benedixit ei proferens panem et uinum. Erat enim sacerdos Altissimi. Dignior autem est qui decimas recipit quam qui tribuit, et minor qui benedicitur quam qui benedicit, iuxta quod probat Apostolus, qui de hoc ipso loquitur dicens: Sine ulla contradictione minus a meliore  benedicitur . Qui uolens ostendere sacerdotium euangelicum dignius esse Leuitico, probat illud per hoc quod Leui fuit in lumbis Abrahe decimatus quando Abraham dedit decimam Melchisedech quasi minor maiori. Licet autem tam reges quam sacerdotes ungantur ex lege diuina, reges tamen unguntur a sacerdotibus, non sacerdotes a regibus. Minor est autem qui ungitur quam qui ungit, et dignior est ungens quam unctus. Propter quod et ipse Christus, cui dictum est per Prophetam: Unxit te Deus, Deus tuus, oleo letitie pre consortibus tuis , Patrem ungentem asserit se uncto maiorem. Pater, inquit, maior me est . Nam Pater est ungens secundum quod Deus, Filius autem est unctus in quantum est homo. Qui cum in  forma Dei esset, non rapinam arbitratus est esse se equalem Deo, sed se exinauit formam serui accipiens, in similitudinem hominum factus, et habitu inuentus ut homo. Hinc est quod Deus sacerdotes uocauit deos, reges autem principes appellauit. Diis, inquit, non detrahes, et principi populi tui non maledices . Et seruo qui maluerit remanere cum domino dicit ut offerat eum diis, id est sacerdotibus, et perforabit aurem eius subula, et erit ei seruus in seculum. Sed et propter dignitatem officii sacerdos angelus appellatur, dicente Domino per prophetam: Labia sacerdotis custodiunt scientiam, et legem requires ex ore eius, quia angelus Dei est . Dictum est etiam, non a quolibet, sed a Deo, non cuilibet, sed prophete, non utique  de semine regio, sed de sacerdotibus qui erant in Anathot: Constitui te super gentes et regna, ut euellas et destruas, edifices et plantes . Simile dicitur Petro, sed excellentius. Tu es, inquit, Petrus, et super hanc petram edificabo Ecclesiam meam; et: Quodcunque ligaueris super terram erit ligatum et in celis, et quodcunque solueris super terram, erit solutum et in celis . Illi dictum est: Constitui te super gentes et regna. Isti dictum est: Tu es Petrus, etc. Illi dictum est: Euellas, etc. Isti dicitur: Quodcunque ligaueris, etc. Et quodcunque solueris, etc. Illi dictum est: Ne timeas a facie eorum; quia ego tecum sum, ut eruam te . Isti dicitur: Porte inferi non preualebunt aduersus eam . Principibus datur potestas in terris, sacerdotibus  autem potestas tribuitur et in celis. Illis solummodo super corpora, istis etiam super animas. Unde quanto dignior est anima corpore, tanto dignius est sacerdotium quam sit regnum. Petro legitur uas ostensum quatuor linteis submissum de celo, in quo continebantur omnia animantia, uolatilia, quadrupedia et reptilia, munda pariter et immunda; et dictum est ei: Macta et manduca . Macta uitia et manduca uirtutes. Macta errorem et manduca fidem, quasi euellas, edifices, et plantes; quia singuli singulas habent prouincias, et singuli reges singula regna. Sed Petrus, sicut plenitudine, sic et latitudine, preeminet uuiuersis; quia uicarius est eius cuius est terra et plenitudo eius, orbis terrarum et uniuersi  qui habitant in ea. Porro sicut sacerdotium dignitate precellit, sic et antiquitate precedit. Utrumque, tam regnum quam sacerdotium, constitutum fuit in populo Dei; sed sacerdotium per ordinationem diuinam, regnum autem per extorsionem humanam. De sacerdotio namque precepit Dominus Moysi; Applica, inquit, ad me Aaron fratrem tuum et filios eius de medio filiorum Isrel, ut sacerdotio fungantur . De regno uero dicit Dominus Samueli: Audi uocem populi petentis regem. Non enim te abiecerunt, sed me, ne regnem super eos . uerum inter Moysem et Samuelem, inter Aaron primum sacerdotem et Saulem primum regem, fuerunt tempora iudicum, in quibus multi anni fluxerunt. Ne quis autem obiiciat  quod etsi sacerdotium precesserit regnum in populo Iudeorum, regnum tamen precessit sacerdotium in populo gentium , respondemus profecto, secundum fidem historie, quod et hos precessit Ne, qui fuit rector arce, quasi sacerdos Ecclesie. Sed ne figuram pro ueritate mendicare uideamur, proponamus in medium quod Moyses de illo testatur: Aedificauit, inquit, Ne altare Domino, et obtulit holocaustum super altare  . Sem quoque primogenitus eius dicitur fuisse sacerdos, quem Iudei tradunt fuisse Melchisedech et uixisse usque ad tempora Abrahe. De Cain quoque natus est Enoch, qui primus ciuitatem edificauit. Sed de Seth natus est Enos, qui cepit nomen Domini inuocare. Sed utrumque precessit Abel, qui obtulit de primogenitis gregis sui et de adipibus eorum munera Domino; et respexit Dominus ad Abel et ad munera eius. uerum in regno et sacerdotio non solum causam institutionis sed et ordinem processus notare debemus. Contra utrumque siquidem in principio motum est scandalum et suscitatum est schisma. Contra sacerdotium Aaron schisma mouerunt Chore, Dathan, et Abiron, cum complicibus suis; sed statim eos ultio diuina  damnauit, quia quosdam ignis, alios terra uiuos absorbuit. Contra regnum autem Saulis schisma mouit Dauid, non tamen temeritate propria, sed auctoritate diuina: qui licet diu fuerit Saulis persecutionem perpessus, demum tamen preualuit, quia manus Domini erat cum illo. Quid est hoc quod schisma contra sacerdotium non preualuit, sed succubuit, schisma uero motum contra regem non succubuit, sed preualuit? Magne rei magnum est sacramentum, et forsitan instantis temporis est parabola. Sed aliud intendere uideamus. Dicamus quod ideo schisma contra sacerdotium non preualuit, quia sacerdotium institutum fuit per ordinationem diuinam; schisma uero preualuit contra  regem, quia regnum fuit exortum ad petitionem humanam. Sacra uero Scriptura docente didicimus quia non est sapientia, non est consilium contra Deum. Ceterum tempore procedente diuisum est simul regnum et sacerdotium. Nam post obitum Salomonis diuisum est regnum, et due tribus solummodo Roboam adheserunt. Cetere uero tribus secute sunt Ieroboam. Sed qui pauciores obtinuit, ipse habuit Ierusalem sedem regiam, templum et sacerdotium. Reliqua autem, quoniam his omnibus caruit, etsi plures haberet, sicut regnum diuisit, uoluit etiam diuidere sacerdotium; et fecit duos uitulos aureos, quorum unum in Dan, alterum  in Bethel, fanumque construxit et edificauit altare, constituens sacerdotes non de leuitis. uenit propheta in sermone Domini, et Ieroboam stante super altare et thus iaciente, inter cetera dixit: Hoc erit signum quod locutus est Dominus. Ecce altare scindetur, et effundetur cinis qui est in eo . Quod cum rex audisset, extendit manum, et ait: Apprehendite eum . Et exaruit manus eius, quam extenderat contra ipsum. Altare quoque scissum est, et effusus est cinis. Ecce statim a Deo uindicatum est schisma contra sacerdotium suscitatum, diuisio uero regni permansit inter Iudeam et Isrel usque ad transmigrationem et captiuitatem Iudaicam. Porro quod accidit in ueteri testamento, contigit in nouo. Et ne longe  petantur exempla, diuisum est simul regnum et sacerdotium tempore Innocentii pape et regis Lotharii. Contra Innocentium intrusus est Anacletus, contra Lotharium uero Conradus. Sed preualuit uterque Catholicus, Innocentius uidelicet et Lotharius, quoniam Innocentius coronauit Lotharium, et succubuit uterque schismaticus, Anacletus uidelicet et Conradus, quia ueritas preiudicat falsitati. Deinde schisma diuisit Ecclesiam tempore Alexandri et imperium in unitate permansit tempore Frederici. Sed idem imperator, non ut defensor, sed ut persecutor Ecclesie, schisma fouit et fauit schismaticis. Porro schisma periit cum schismaticis, et fomentum cum fautoribus est confusum. Nunc autem Ecclesia per Dei gratiam in unitate consistit, et imperium  peccatis exigentibus est diuisum. uerum Ecclesia non sic illi retribuit quemadmodum illud Ecclesie, quia super eius diuisione condolet et compatitur, pro eo maxime quod principes eius maculam posuerunt in gloriam et infamiam in honorem, libertatem et dignitatem ipsius pariter confundentes. uerum ad apostolicam sedem iampridem fuerat recurrendum, ad quam negotium istud principaliter et finaliter dignoscitur pertinere; principaliter, quia ipsa transtulit imperium ab Oriente in Occidentem; finaliter, quia ipsa concedit coronam imperii.



IDEM ALEXIO CONSTANTINOPOLIS IMPERATORI.

 Solite benignitatis affectu recepimus litteras quas per dilectum filium I. archidiaconum Durachii,  uirum prouidum et fidelem, imperialis nobis excellentia destinauit, per quas intelleximus quod littere quas per dilectum filium I. capellanum nostrum tunc apostolice sedis legatum tibi transmisimus, imperio tuo presentate fuerant et perlecte. Mirata est imperialis sublimitas, sicut per easdem litteras nobis intimasti, quod te uisi fuimus aliquantulum increpare, licet non increpandi animo sed affectu potius commouendi quod scripsimus meminerimus nos scripsisse. Huic autem tue admirationi non causam sed occasionem prebuit, sicut ex eisdem coniecimus litteris, quod legisti beatum Petrum apostolorum principem sic scripsisse: Subiecti estote omni  humane creature propter Deum, siue regi tanquam precellenti, siue ducibus tanquam a Deo missis ad uindictam malefactorum, laudem uero bonorum . uolens enim, de quo nos rationabilius admiramur, imperatoria celsitudo per hec et alia que induxit imperium sacerdotio dignitate ac potestate preferre, ex auctoritate premissa triplex trahere uoluit argumentum: primum ex eo quod legitur, subiecti estote, secundum ex eo quod sequitur, regi tanquam precellenti, tertium ex eo quod est subsequenter adiunctum, ad uindictam malefactorum, laudem uero bonorum. Per primum subesse sacerdotium, per secundum imperium preeminere, per tertium imperatores tam in sacerdotes quam in laicos iurisdictionem, imo etiam gladii potestatem  accepisse presumens. Cum enim et boni quidam sint sacerdotes, et quidam eorum malefactores existant, is qui secundum Apostolum gladium portat ad uindictam malefactorum, laudem uero bonorum, in malefacientes presbyteros excessus presumptos ultore potest gladio uindicare, cum inter presbyteros et alios apostolus non distinguat. uerum si et personam loquentis et eorum ad quos loquebatur ac uim locutionis diligentius attendisses, scribentis non expressisses taliter intellectum. Scribebat enim apostolus subditis suis, et eos ad humilitatis meritum prouocabat. Si enim per id quod dixit subiecti estote, sacerdotio imponere uoluit iugum subiectionis et eis auctoritatem prelationis conferre quibus  eos subiectos esse monebat, sequitur ex hoc quod etiam seruus quilibet in sacerdotes imperium accepisset, cum dicatur omni humane creature. Quod autem sequitur: regi tanquam precellenti, non negamus quin precellat in temporalibus imperator, illis duntaxat qui ab eo recipiunt temporalia. Sed pontifex in spiritualibus antecellit, que tanto sunt temporalibus digniora quanto corpori est anima preferenda. Licet nec simpliciter dictum fuerit, subiecti estote, sed additum propter Deum; nec pure scriptum sit: regi precellenti, sed interpositum forsitan non sine causa sit tanquam. Quod autem sequitur: ad uindictam malefactorum, laudem uero bonorum, intelligendum non est quod rex uel imperator super omnes, et bonos et malos, gladii potestatem  acceperit, sed in eos solummodo qui utentes gladio, eius sunt iurisdictioni commissi, iuxta quod ueritas ait: Omnes qui acceperint gladium, gladio peribunt . Non enim potest aut debet quisquam seruum alterius iudicare, cum seruus suo domino, secundum Apostolum, stet aut cadat. Ad id etiam induxisti quod, licet Moyses et Aaron secundum carnem fratres exstiterint, Moyses tamen princeps populi, et Aaron sacerdotii potestate preerat, et iehsu successor ipsius imperium in sacerdotes accepit. Dauid quoque rex Abiathar pontifici preeminebat. Ceterum licet Moyses dux populi fuerit, fuit etiam et sacerdos, qui Aaron in sacerdotem  unxit, et cui propheta sacerdotium recognoscens: Moyses, inquit, et Aaron in sacerdotibus eius . Quod uero de Iesu, id est Iosue, ad commendandam prelationem eius scripsisti, magis secundum spiritum quam litteram debet intelligi, quia, secundum Apostolum, Littera occidit, spiritus autem uiuificat , pro eo quod ipse ueri Iesu figuram expressit, qui populum suum in terram promissionis induxit. Dauid etiam, quamuis diadema regium obtineret, Abiathar sacerdoti non tam ex dignitate regia quam auctoritate prophetica imperabat. uerum quidquid olim fuerit in ueteri testamento, nunc aliud est in nouo, ex quo Christus factus est sacerdos in eternum secundum ordinem Melchisedech, qui se non ut rex, sed ut sacerdos  in ara crucis obtulit Deo Patri, per quam genus redemit humanum, circa illum precipue qui successor est apostoli Petri et uicarius Iesu Christi. Potuisses autem prerogatiuam sacerdotii ex eo intelligere potius quod dictum est, non a quolibet, sed a Deo, non regi, sed sacerdoti, nec de regia stirpe, sed de sacerdotali prosapia descendenti, de sacerdotibus uidelicet qui erant in Anathot: Ecce constitui te super gentes et regna, ut euellas et dissipes, edifices et plantes . Dictum est etiam in lege diuina: Diis non detrahes, et principem populi tui non maledices , que sacerdotes regibus anteponens, istos deos et illos principes appellauit. Preterea nosse debueras quod fecit Deus duo magna luminaria in firmamento celi, luminare maius  ut preesset diei, et luminare minus ut preesset nocti, utrumque magnum, sed alterum maius, quia nomine celi designatur Ecclesia, iuxta quod ueritas ait: Simile est regnum celorum homini patrifamilias, qui summo mane conduxit operarios in uineam suam . Per diem uero spiritualis accipitur, et per noctem carnalis, secundum propheticum testimonium: Dies diei eructat uerbum, et nox nocti iudicat scientiam . Ad firmamentum igitur celi, hoc est uniuersalis Ecclesie, fecit Deus duo luminaria magna, id est duas magnas instituit dignitates, que sunt pontificalis auctoritas et regalis potestas. Sed illa que preest diebus, id est spiritualibus, maior est; que uero noctibus, id est carnalibus, minor;  ut quanta est inter solem et lunam, tanta inter pontifices et reges differentia cognoscatur  . Hoc autem si prudenter attenderet imperatoria celsitudo, non faceret aut permitteret uenerabilem fratrem patriarcham Constantinopolitanum, magnum quidem et honorabile membrum Ecclesie, iuxta scabellum pedum suorum in sinistra parte sedere, cum alii reges et principes archiepiscopis et episcopis suis, sicut debent, reuerenter assurgant et eis iuxta se honorabilem sedem assignent. Nam et piissimus Constantinus quantum honoris exhibuerit sacerdotibus, tua, sicut credimus, prudentia non ignorat. Nos autem, etsi non increpando scripserimus, potuissemus  tamen rationabilius increpare, cum beatus Paulus apostolus episcopum instruens ad Timotheum scripsisse legatur: Predica uerbum, insta opportune importune, argue, obsecra, increpa in omni patientia et doctrina . Non enim os nostrum debet esse ligatum, sed patere debet ad omnes, ne secundum prophetam simus canes muti non ualentes latrare. Unde correctio nostra tibi non debuit esse molesta, sed magis accepta; quia pater filium quem diligit corripit, et Deus quos amat arguit et castigat. Debitum igitur pastoralis officii exsequimur cum obsecramus, arguimus, increpamus, et non solum alios, sed imperatores et reges opportune et importune ad ea studeamus inducere que diuine sunt placita maiestati. Nobis enim in beato Petro  sunt oues Christi commisse, dicente Domino: Pasce oues meas , non distinguens inter has oues et alias, ut alienum a suo demonstraret ouili qui Petrum et successores ipsius magistros non recognosceret et pastores. Ut illud tanquam notissimum omittamus quod Dominus inquit ad Petrum et in Petro dixit ad successores ipsius: Quodcunque ligaueris super terram, etc. , nil excipiens qui dixit: Quodcunque. uerum his diutius insistere nolumus, ne uel contendere uideamur uel in huiusmodi delectari, cum si gloriari expediat, non in honore sed onere, non in magnitudine sed sollicitudine sit potius gloriandum, cum et Apostolus in infirmitatibus glorietur. Nouimus esse scriptum: Omnis qui se exaltat humiliabitur, etc.   Et iterum: Quanto maior es, humilia te in omnibus . Et alibi: Deus superbis resistit, humilibus dat gloriam . Propter quod exaltationem nostram in humilitate ponimus, et humilitatem nostram exaltationem maximam reputamus. Unde etiam seruos, non solum Dei, sed et seruorum Dei nos esse scribimus et fatemur, et tam sapientibus quam insipientibus secundum Apostolum debitores. Utrum autem imperatoriam excellentiam ad bonum et utile per litteras nostras duxerimus inuitandam, utrum iusta tibi suggesserimus et honesta, tua celsitudo discernat, cum nonnisi ad unitatem Ecclesie ac terre Hierosolymitane subsidium nos te meminerimus inuitasse. Inspiret igitur menti tue is qui  ubi uult spirat, et qui habet corda principum in manu sua, ut consiliis nostris et monitis acquiescas et id agas quod ad honorem diuini nominis et Christiane religionis augmentum et salutem anime tue merito deceat prouenire. Nos autem, quidquid tu egeris, quod expedire nouerimus faciemus. Utinam autem illum egregium predecessorem tuum inclyte recordationis Manuelem imperatorem satageres in deuotione sedis apostolice uerbis et operibus melius imitari, ut per eius auxilium et consilium, sicut illi, sic tibi et imperio tuo melius proueniret, saltem amodo supplens quod hactenus neglexisti. Predictus autem archidiaconus quod a nobis audiuit excellentie tue poterit fideliter intimare.



IDEM NOBILIBUS uIRIS ACERBO PRIORI ET ALIIS RECTORIBUS TUSCIAE ET DUCATUS.


 Sicut uniuersitatis conditor Deus duo magna luminaria in firmamento celi constituit, luminare maius ut preesset diei, et luminare minus ut preesset nocti, sic ad firmamentum uniuersalis Ecclesie, que celi nomine nuncupatur, duas magnas instituit dignitates maiorem: que quasi diebus animabus preesset, et minorem, que quasi noctibus preesset corporibus, que sunt pontificalis auctoritas et regalis potestas. Porro sicut luna lumen suum a sole sortitur, que reuera minor est illo quantitate simul et qualitate, situ pariter et effectu, sic regalis potestas ab auctoritate pontificali sue sortitur dignitatis splendorem; cuius conspectui  quanto magis inheret, tanto maiori lumine decoratur, et quo plus ab eius elongatur aspectu, eo plus deficit in splendore. Utraque uero potestas sui primatus sedem in Italia meruit obtinere, que dispositione diuina super uniuersas prouincias obtinuit principatum. Et ideo licet ad uniuersas prouincias nostre prouisionis aciem extendere debeamus, specialiter tamen Italie paterna nos conuenit sollicitudine prouidere, in qua Christiane religionis fundamentum existit, et per apostolice sedis primatum sacerdotii simul et regni preeminet principatus.



TITULUS III. De primatu sedis apostolice.



IDEM PATRIARCHAE CONSTANTINOPOLITANO.

  Apostolice sedis primatus, quem non homo sed Deus, imo uerius Deus homo constituit, multis quidem et euangelicis et apostolicis testimoniis comprobatur, a quibus postmodum constitutiones canonice processerunt, concorditer asserentes sacrosanctam Romanam Ecclesiam in beato Petro apostolorum principe consecratam quasi magistram et matrem ceteris preeminere. Hic enim cum interroganti Domino quem homines dicerent esse Filium hominis, aliis opiniones referentibus aliorum, ipse, uelut uerus inter ceteros primus, eum esse Christum Dei uiui Filium respondisset, audire promeruit: Tu es Petrus, et super hanc petram edificabo Ecclesiam meam ; et post pauca: Tibi dabo claues regni  celorum . Nam licet primum et precipuum Ecclesie fundamentum sit unigenitus Dei Filius iehsu Christus, iuxta quod dicit Apostolus: Quia fundamentum positum est preter quod aliud poni non potest, quod est Christus iehsu , secundum tamen et secundarium Ecclesie fundamentum est Petrus, etsi non tempore primus, auctoritate tamen precipuus inter ceteros; de quibus Paulus inquit apostolus: Iam non estis hospites et aduene, sed estis ciues sanctorum et domestici Dei, superedificati super fundamentum apostolorum et prophetarum, ipso summo angulari lapide Christo Iesu . Quos et fundamenta esse in montibus sanctis Dauid propheta testatur. Huius etiam primatum ueritas  per se ipsam expressit, cum inquit ad cum: Tu uocaberis Cephas , quod etsi Petrus interpretatur, caput tamen exponitur; ut sicut caput inter cetera membra corporis, uelut in quo uiget plenitudo sensuum, obtinet principatum, sic Petrus inter apostolos, et successores ipsius inter uniuersos Ecclesiarum prelatos, prerogatiua precelleret dignitatis; uocatis sic ceteris in partem sollicitudinis ut nichil ei de potestatis plenitudine deperiret. Huic Dominus oues suas pascendas uocabulo tertio repetito commisit; ut alienus a grege Dominico censeretur qui eum etiam in successoribus suis noluerit habere pastorem. Non enim inter has oues et illas distinxit, sed simpliciter inquit: Pasce oues meas , ut omnes omnino intelligantur ei esse  commisse. Iacobus enim frater Domini, qui uidebatur columna esse, Hierosolyma sola contentus, ut ibi semen fratris premortui suscitaret ubi fuerat crucifixus, Petro non solum uniuersam Ecclesiam sed totum reliquit seculum gubernandum. Quod ex eo etiam euidenter apparet, quia cum Dominus apparuisset in littore discipulis nauigantibus, sciens Petrus quod Dominus esset, se misit in mare, et aliis nauigio uenientibus, ipse sine beneficio nauis ad Dominum festinauit. Cum enim mare mundum designet iuxta uerbum Psalmiste dicentis: Hoc mare magnum et spatiosum, illic reptilia quorum non est numerus , per hoc quod Petrus se misit in mare, priuilegium expressit pontificii singularis, per quod uniuersum orbem susceperat gubernandum;  ceteris apostolis uehiculo nauis contentis, cum nulli eorum uniuersus fuerit orbis commissus, sed singulis singule prouincie uel Ecclesie potius deputate. Iterum etiam, ut se unicum Christi uicarium designaret, ad Dominum super aquas mirabiliter ambulantem et ipse super aquas maris mirabiliter ambulauit. Nam cum aque multe sint populi multi, congregationes aquarum sint maria, per hoc quod Petrus super aquas maris incessit, super uniuersos populos se potestatem accepisse monstrauit. Pro eo Dominus se orasse fatetur inquiens in articulo passionis: Ego pro te rogaui, Petre, ut non deficiat fides tua. Et tu aliquando conuersus confirma fratres tuos ; ex hoc innuens  manifeste quod successores ipsius a fide catholica nullo unquam tempore deuiarent, sed reuocarent magis alios, et confirmarent etiam hesitantes; per hoc sic ei confirmandi alios potestatem indulgens ut aliis necessitatem imponeret obsequendi. Quod et tunc Petrus agere cepit cum quibusdam ex discipulis abeuntibus retro, et Durus est hic sermo  dicentibus, cum dixisset iehsu ad duodecim: Nunquid et uos uultis abire , solus ipse respondit pro ceteris: Domine, ad quem ibimus? uerba uite eterne habes, etc.  Huic preterea dictum in Euangelio et audisti sepius et legisti: Quodcunque ligaueris super terram, etc. . Quod si omnibus etiam apostolis simul dictum esse reperias, non tamen aliis sine ipso, sed ipsi sine  aliis attributum esse recognosces ligandi et soluendi a Domino facultatem; ut quod non alii sine ipso, ipse sine aliis posset ex priuilegio sibi collato a Domino concessa plenitudine potestatis. Ad quod nimirum uidetur illud non incongrue pertinere quod ipse solus legitur interrogasse Iesum: Si peccauerit in me frater meus, dimittam ei usque septies?  Et ei soli legitur iehsu respondisse: Non dico tibi usque septies, sed usque septuagies septies . Quia profecto uniuersitatis septenarius est numerus, eo quod omne tempus septenario dierum numero noscitur comprehendi. Septenarius ergo numerus in se ipsum multiplicatus, in hoc loco significat uniuersa uniuersorum peccata, quia solus Petrus potest non solum omnia sed omnium  crimina relaxare. Demum post passionem suam Dominus Petro dixisse legitur: Tu me sequere : quod utique non tam de sequela perferende passionis quam credite dispensationis debet intelligi, cum et Andreas et quidam alii preter Petrum sicut Dominus fuerint crucifixi; sed solum Petrum substituit sibi Dominus et in officio uicarium et in magisterio successorem. Unde post ascensionem Domini Petrus, uelut successor ipsius, regere cepit Ecclesiam, ad complendum duodenarium discipulorum numerum loco Iude preuaricatoris ex uerbis prophete alium instituens et faciens subrogari, et recepto Paracleto, discipulos non musto repletos, sed Spiritus sancti gratia illustratos, ex uerbis Ielis apertius comprobauit. Hic penitentiam  agere iussit, et baptizari credentes. Hic inter discipulos, curando claudum, primus fuit miraculum operatus; et in Ananiam et Saphiram uxorem ipsius tanquam primus et precipuus inter eos, quia mentiti fuerant Spiritui sancto, mortis sententiam promulgauit. Hic Simoniace pestis radicem contra primitiuam Ecclesiam pullulantem apostolica falce succidit, solus in Simonem Magum sententiam damnationis promulgans, licet non ei soli sed omnibus communiter pecuniam obtulisset. Ipse preterea cum in eum mentis cecidisset excessus, uidit celum apertum, et descendens uas quoddam, uelut linteum magnum, quatuor initiis de celo in terram submitti, quia omnia quadrupedia et serpentia terre ac celi  uolatilia continebat, Et cum facta esset uox dicentis ad eum: Surge, Petre, macta et manduca, respondit: Absit, Domine, quia, nunquam immunda et communia manducaui. Et uox ad eum facta est secundo: Quod Deus purificauit, tu ne commune dixeris . Per quod innuitur manifeste quod Petrus prelatus fuerit populis uniuersis, cum uas illud orbem et uniuersitas contentorum in eo uniuersas significet tam Iudeorum quam gentium nationes.

Qui licet postmodum ex reuelatione diuina ab Antiochia fuerit translatus ad Urbem, non tamen concessum sibi primatum deseruit, sed secum potius cathedre transtulit principatum, cum Dominus eum nullatenus minorare uoluerit quem Rome preuiderat martyrio coronandum. Sane cum ipse postmodum   Romanam Ecclesiam suo sanguine consecrasset, primatum cathedre successori reliquit, totam in eo transferens plenitudinem potestatis. Pro patre siquidem nati sunt ei filii, quos Dominus constituit principes super omnem terram. Sane cum per nauem Petri Ecclesia figuretur, tunc Petrus iuxta preceptum Dominicum nauem duxit in altum, laxans predicationis retia in capturam, cum ibi posuit Ecclesie principatum ubi uigebat secularis potentie altitudo et imperialis monarchia residebat, cui fere singule nationes, sicut mari flumina, tributa soluebant certis temporibus constituta. Ipse quidem primus Iudeos, ipse quoque primus gentiles post ascensionem  Christi conuertit ad fidem, ut super utrosque fideles se primatum accepisse monstraret, cum ipso die Pentecostes ad uerbum exhortationis ipsius circiter tria millia Iudeorum baptismi ceperint sacramentum, ac deinde Cornelium centurionem et suos quasi primitias gentium ad reuelationem angelicam baptizauit. Cum autem inter apostolos ad consultationem credentium magis fieret conquisitio utrum oporteret circumcidi fideles et legem Mosaicam obseruari, Petrus principali fretus auctoritate respondit: Quid tentatis Deum, imponere iugum super ceruicem discipulorum, quod neque patres nostri neque nos portare potuimus?  Cuius sententiam subsecutus apostolicum super ipsa questione  decretum Iacobus promulgauit. Paulus etiam postquam abiit in Arabiam, et iterum rediit in Damascum, deinde post tres annos rediit Ierosolymam, ut Petrum uideret, cum eo Euangelium quod in gentibus predicauerat collaturus, ne forte in uacuum curreret aut etiam cucurrisset: cui etiam singularis apostolatus priuilegium recognoscens, antonomastice scribit de illo: Qui operatus est Petro in apostolatum, operatus est et mihi inter gentes . Ut autem quem Dominus ceteris prefecit priuilegio dignitatis, pre ceteris quoque uirtutis priuilegio decoraret, tantam ei contulit potestatem, quod ad umbram eius sanabantur infirmi ut in eo intelligatur esse completum quod Dominus dixerat: Qui credit in me, opera que ego facio et ipse faciet,  et maiora horum faciet . Hec autem non idcirco premisimus ut nos, qui ei, licet indigni, successimus in apostolatus officio, extra nos ambulare uelimus in magnis aut super nos in mirabilibus exaltare, cum a Domino dictum esse nouerimus: Omnis qui se exaltat humiliabitur, et qui se humiliat exaltabitur . Unde cum inter discipulos eius questio de maioritate fuisset exorta, respondit: Qui maior est inter uos, erit omnium seruus; et qui precessor, tanquam ministrator ; seipsum in exemplo proponens, quia Filius hominis non uenit ministrari, sed ministrare . Propter quod et ipse Petrus aiebat: Non quasi dominantes, sed forma facti gregis ex animo . Nam et alia dicit Scriptura: Quanto maior es, humilia te in  omnibus . Et iterum: Principem te constituerunt; noli extolli; esto in illis quasi unus ex illis. Deus enim superbis resistit, humilibus autem dat gratiam . Sed quia per hec et alia, sicut credimus, que tua non debet fraternitas ignorare, apostolice sedis magisterium recognoscens, eam super quibusdam dubitationum articulis consulere decreuisti; quod utique gratum gerimus et acceptum, et tuam exinde prudentiam commendamus; non quod extimemus nos quasi sufficientes ex nobis, sed nostra sufficentia ex Deo est, qui dat omnibus affluenter, et non improperat, qui linguas infantium facit disertas, et aperit ora mutorum.

Quesiuisti enim dubitans, et addiscere uolens, qua ratione Romanam Ecclesiam unam et uniuersalem  in nostris litteris uocaremus, uelut in quasdam species specialissimas iam diuisam, cum et unus sit pastor et unum ouile, licet sub uno pastorum principe Christo plures sint constituti pastores. Nos autem inquisitioni tue taliter respondemus, quod Ecclesia duabus ex causis uniuersalis uocatur. Intelligentia namque dictorum ex causis est assumenda dicendi, cum non res sermoni sed rei sit sermo subiectus. Dicitur enim uniuersalis Ecclesia que de uniuersis constat Ecclesiis, que Greco uocabulo catholica nominatur. Et secundum hanc acceptionem uocabuli Ecclesia Romana non est uniuersalis Ecclesia, sed pars uniuersalis Ecclesie, prima uidelicet et precipua, ueluti caput in corpore;  quoniam in ea plenitudo potestatis existit, ad ceteros autem pars aliqua plenitudinis deriuatur. Et dicitur uniuersalis Ecclesia illa una que sub se continet uniuersas. Et secundum hanc nominis rationem Romana tantum Ecclesia uniuersalis nuncupatur, quoniam ipsa sola singularis priuilegio dignitatis ceteris est prelata; sicut et Deus uniuersalis Dominus appellatur, non quasi iam diuisus in species specialissimas aut etiam subalternas, sed quoniam uniuersa sub eius dominio continentur. Est enim una generalis Ecclesia, de qua ueritas inquit ad Petrum: Tu es Petrus, et super hanc petram edificabo Ecclesiam meam . Et sunt multe particulares Ecclesie, de quibus Apostolus ait: Instantia mea quotidiana, sollicitudo omnium  Ecclesiarum . Ex omnibus una consistit, tanquam ex particularibus generalis; et una preeminet omnibus; quoniam, cum unum sit corpus Ecclesie, de quo dicit Apostolus: Omnes unum corpus sumus in Christo , illa, uelut caput, ceteris membris excellit. Quesiuisti etiam, et te asseruisti non modicum dubitare, cupiens addiscere causam, quam acceptabis sine contradictione rationem habentem, cum Dauid de Ierusalem dicat in psalmis matutinis: Sion dicet: Homo et homo factus est in ea, et ipse fundauit eam Altissimus , utpote in qua Christus dignatus est conuersari, predicare pariter et docere, ac nostram operari salutem, in ea nostre ponens fidei fundamentum, propter quod deberet mater merito nuncupari,  cum ex ea doctrina processerit Saluatoris, cur mater omnium Ecclesiarum Ecclesia Romana dicatur, que a Ierosolymitana Ecclesia orthodoxe fidei sacramenta recepit, cum Apostolus etiam inquiens se usque ad Illyricum Euangelium predicasse, quod quasi a Ierusalem incepit euidenter ostendat. Licet autem ex premissis intelligatur et huic inquisitioni responsum, cum Ecclesia Romana mater dicatur, non ratione temporis, sed ratione potius dignitatis. Nam etsi secundum Ioannem Andreas primus uenerit ad fidem quam Petrus, prelatus est tamen Petrus Andree, cum et in apostolorum catalogo semper primus quasi precipuus premittatur; non quod Petrus sit prior tempore, sed potior dignitate, ad omnem tamen dubietatem  tollendam tua fraternitas debet distinguere secundum diuersas nominis rationes inter Romanam et Ierosolymitanam Ecclesiam, quod illa dicenda sit mater fidei, quoniam ab ea sacramenta fidei processerunt, ista uero dicenda sit mater fidelium, quoniam priuilegio dignitatis uniuersis fidelibus est prelata. Sicut etiam Synagoga mater dicitur Ecclesie, quoniam ipsa precessit Ecclesiam, et Ecclesia processit ab ipsa , nichilominus tamen Ecclesia mater est generalis,  que nouo semper fetu fecunda concipit, parit et nutrit. Concipit cathechizando quos instruit, parit baptizando quos abluit, nutrit communicando quos reficit. De qua Propheta dicit in psalmo: Habitare facit sterilem in domo matrem filiorum letantem . Et alius item propheta: Leua, inquit, in circuitu oculos tuos, et uide, omnes isti congregati uenere tibi. Filii tui de longe uenient, et filie tue de latere consurgent .



TITULUS Iu. De electione et qualitate eligendorum.



ARCHIDIACONO ET CAPITULO CAPUANIS.

 Cum olim nobis, etc. Cum ex utriusque partis assertione constaret interpositam fuisse appellationem canonicam, quando ne fieret electio nisi canonica  secundum mandati nostri tenorem ad nostram fuit audientiam appellatum, uideri poterat quod post eam medio tempore nichil debuerit innouari: unde talis electio iudicanda erat irrita et inanis, utpote post appellationem canonice interpositam attentata. Sed econtra, cum appellatum fuisset, non ut nulla fieret electio, sed ut fieret canonica, si factum electionis fuit canonice subsecutum, non utique contra formam appellationis huiusmodi sed magis secundum eam uidebatur esse processum. Et ideo licet post appellationem, non tamen fuit contra hanc electio celebrata, propter quod non erat aliquatenus irritanda. Nam cum due partes et amplius  electioni consenserint et consentiant, licet cautum reperiatur in canone ut tunc alter de altera eligatur Ecclesia, cum nullus in propria repertus fuerit idoneus, quia tamen hoc in fauorem introductum est clericorum, et cuique licet renuntiare iuri quod pro se noscitur introductum, uos, qui due partes eratis et amplius, cum quod due partes capituli faciunt, totum facere doceatur, in hac parte iuri quod pro uobis facere uidebatur renuntiare potuistis et electionem de persona alterius Ecclesie celebrare, presertim cum illud decretum locum uideatur habere quando clericis renitentibus et inuitis per alicuius uiolentiam potestatis extraneus ingeritur ex aduerso  : propter quod sequitur in decreto, ut sit facultas clericis renitendi,  si se uiderint pregrauari, et quos ingeri sibi uiderint ex aduerso, non timeant refutare. Preterea cum sedes apostolica caput omnium Ecclesiarum existat, et Romanus pontifex iudex sit ordinarius singulorum, quando de ipsa quis assumitur in prelatum alterius, ei obiici posse non uidetur, propter capitis priuilegium quod obtinet plenitudinem potestatis, quod de alia Ecclesia eligatur, cum a capite membra reputari non debeant aliena. Item cum post appellationem emissam, non ut fieret electio, quia talis appellatio nulla fuisset, sed ut fieret canonica, dictus archidiaconus Teatinus cum suis fautoribus chorum exiisset, et uos illos ut interessent electioni faciende uobiscum curassetis sollicite reuocare,  quoniam ad electionem faciendam accedere noluerunt, alienos se fecisse uidentur: propter quod electioni a uobis concorditer celebrate de iure non posse contradicere uidebantur; presertim cum idem archidiaconus postea requisitus responderit quod in presentia nostra uellet suum ei prebere consensum. Et ideo cum secundum statuta Lateranensis concilii, appellatione remota, semper id debeat preualere quod a pluribus et sanioribus fuerit ordinatum, nisi forte a paucioribus et inferioribus aliquid rationabile fuerit obiectum et ostensum, a uobis celebrata electio, tanquam a maiori et saniori parte, non obstante contradictione et appellatione paucorum, debebat et poterat rationabiliter confirmari, cum id quod obiectum exstitit et ostensum,  rationibus oremissis appareat rationabile non fuisse.

His taliter allegatis, quanquam contra personam illius alterius quam elegistis nichil unquam dictum fuerit uel obiectum, quia tamen uerbum Apostoli dicentis: Nemini cito manum imponas , debemus attendere diligenter, ad ea que circa personam inquirenda fuerant duximus ex officio nostro, sicut decuit, procedendum. Et quidem cum tria sint in persona electi precipue requirenda, uidelicet etas legitima, morum honestas, et litteratura sufficiens, licet de honestate morum, tanquam ei qui nobiscum est aliquandiu laudabiliter conuersatus,  possimus ipsi laudabile testimonium perhibere, illius quoque litterature, licet non eminentis, tamen conuenientis existat, ut pro defectu scientie  ab electione non deberet excludi, de legitima tamen etate plene scire non potuimus ueritatem, de qua nec uos, ut accepimus, aliquid cogitastis, cum a multis cuius etatis existeret curauerimus indagare, a nemine unquam audiuimus quod annum etatis trigesimum attigisset. Cum autem secundum predicti statuta concilii nullus debeat in episcopum eligi qui trigesimum etatis non egerit annum, licet senectus uenerabilis sit non diuturna nec numero annorum computata, sed cani sint sensus hominis, et etas senectutis uita immaculata;  quia tamen post illa tria que Salomon asserit difficilia, quartum quasi reputat impossibile, uiam uidelicet uiri in adolescentia sua, tanquam inuestigari non possit, nos Ecclesie pariter et persone prouidere uolentes, et tam rationes quam cautiones obseruare, habito super hoc cum fratribus nostris diligenti tractatu, quia propositum uestrum prouidum intelleximus, et ideo propter urgentem necessitatem et euidentem utilitatem Ecclesie Capuane, quam in hac parte potius approbauimus, uolumus ipsum firmiter perdurare, prefatum subdiaconum nostrum de communi fratrum nostrorum consilio uobis in procuratorem concedimus, liberam administrationem ei tam in spiritualibus quam in temporalibus committentes.



IDEM ARCHIEPISCOPO CANTUARIENSI.


 Innotuit olim nobis tam per litteras tuas quam quorumdam suffraganeorum tuorum et dilectorum filiorum prioris et conuentus Wigorniensis Ecclesie quod eadem Ecclesia destituta pastore, dicti prior et conuentus dilectum filium magistrum Mag. Eboracensem archidiaconum in pastorem animarum suarum unanimiter elegerunt, et cum eius tibi fuisset electio presentata, confirmationem usque in aduentum ipsius qui absens eligebatur et inscius distulisti: qui tandem, quod factum fuerat audito, ad presentiam tuam deuotus accessit, et preter opinionem omnium, qui nichil obstare credebant quin statim concors et canonica deberet electio confirmari,  spontanea et secreta tibi confessione monstrauit quod conscientia eius aliquantisper ex natalibus esset lesa, et quod ad tante dignitatis apicem preter indulgentiam apostolice sedis nollet aliquatenus promoueri proposuit, etiamsi promouentem benignum et facilem inueniret. Tu autem, sicut uir prouidus et discretus, intellecta conscientia eius, noluisti protinus ad confirmationem procedere; sed nobis et rei seriem intimasti per litteras tuas, et per eas ipsius magistri merita et scientiam commendasti. Capitulum autem eiusdem Ecclesie quare per te fuisset electionis ipsius confirmatio protelata se ignorare per litteras suas nobis transmissas exposuit,  et eam penitus per sedem apostolicam confirmari, presentato nobis electionis decreto subscriptionibus eligentium roborato. Quidam autem suffraganeorum tuorum, quod per litteras tuas uidebaris obscure aliquantulum innuisse, per suas litteras in aliquibus expresserunt, asserentes eum filium fuisse cuiusdam militis, et ab eo ex quadam ingenua et non coniugata susceptum. Interim uero idem magister ex insperato ad presentiam nostram accessit, et ei quod nobis de natiuitate ipsius per litteras aliquorum suffraganeorum tuorum fuerat intimatum adiecit quod nunquam pater eius uxorem habuerat, sed matri eius uirginitatis florem preripuerat quasi furtim, et ipsa infra quadriennium a natiuitate ipsius matrimonium non contraxit.  Nos ergo cum fratribus nostris super hoc habito diligenti tractatu, relectis canonibus, quosdam inuenimus qui non legitime genitos promoueri uetant ad officium pastorale, causam forte trahentes ex lege diuina, per quam spurii et manseres usque in decimam generationem in Ecclesia Dei prohibentur intrare. Inuenimus autem quosdam alios qui undecunque genitos non prohibent ad sacros ordines promoueri, dummodo sibi merita suffragentur, asserentes quod culpa parentum non est filiis imputanda.

Et ad hoc probandum inducunt quod Dominus iehsu non tantum ex alienigenis, sed etiam adulterinis uoluit commistionibus nasci, qui est sacerdos in eternum secundum ordinem Melchisedech. Hi etiam diuine  Scripture uidentur inniti, qua dicitur: Filius non portabit iniquitatem patris, etc. , et per quam antiquum uidetur prouerbium remoueri, quo inter filios Isrel dici solebat: Patres comederunt uuam acerbam, et dentes filiorum obstupescunt . Quidam uero canones ad concordiam discordantia reuocantes, repugnantiam canonum predictorum sopire quodammodo uidebantur, continentes quod illegitime geniti, si religiose fuerint aut in cenobiis aut in canonicis conuersati  , a sacris ministeriis minime remouentur. Et inter illegitime genitos quidam asserunt eos solos a sacris officiis prohibendos qui paternam incontinentiam imitantur. Et ii quoque uidentur auctoritate diuine legis  inniti qua dicitur: Ego sum Deus zelotes, uisitans peccata patrum in filios usque in tertiam et quartam generationem in his qui oderunt me ; quasi dicat, in his qui circa me paternum odium imitantur. uerum canon concilii Lateranensis a bone memorie Alexandro papa predecessore nostro editus in synodo generali, primis concordans canonibus, non solum tales uetat in episcopos promoueri, uerum etiam eligentibus certam penam infligit, imo ipso facto eamdem penam ipsos asserit incurrisse, ut secundum hoc canon esse late sententie uideatur, cuius tenor talis est  : Ne uidelicet quod de quibusdam pro necessitate temporis  factum est in exemplum trahatur a posteris, nullus in episcopum eligatur nisi qui de legitimo sit natus matrimonio; circa finem subiungens: Clerici sane si contra formam istam quemquam elegerint, et eligendi tunc potestate priuatos, et ab ecclesiasticis beneficiis triennio nouerint se esse suspensos. Sane predictus canon, qui non per eum qui canones non nosset antiquos, sed per illum qui plene nouerat canonicas sanctiones, in concilio multorum iurisperitorum est editus, et ipsius approbatione concilii roboratus, natis de non legitimo matrimonio omnem uidetur in episcopos promouendi aditum exclusisse, cum id etiam ad consequentiam trahi prohibeat quod pro necessitate innuit prioribus temporibus esse factum, licet nichil aliud quam necessitas dispensantem  ad dispensationem inducat. Preterea electionem talium innuit nullam esse, dum etiam penam statuit electorum, ut tunc eligendi se nouerint potestate priuatos, quod nichil esset si tunc non occurreret electio facienda: quod fieri non posset priori electione seu etiam nominatione durante. Ex quo patet electionem huiusmodi per ipsum canonem irritatam.

Quamuis autem etsi canon iste illegitime genitos fortius prosequatur, nobis tamen per eum adempta non fuerit dispensandi facultas, cum ea non fuerit prohibentis intentio, qui successoribus suis nullum potuit in hac parte preiudicium generare, pari post eum imo etiam eadem potestate functuris, cum non  habeat imperium par in parem, sed ea tantum fuerit mens ipsius ut quia ex eo quod aliquando ex dispensatione pro necessitate temporis factum fuerat quidam gratiam in licentiam excedentes, et inde sumentes exemplum, se licite credebant eligere tales, et indifferenter huiusmodi eligebant, talia fieri prohiberet. Unde grauem electoribus penam inflixit. Deliberauimus tamen cum fratribus nostris utrum in tali casu et cum tali persona deberemus misericorditer dispensare uel iuris potius seruare rigorem. Inuenimus enim a bone memorie Urbano papa predecessore nostro in casu multo difficiliori cum Cenomanensi dispensatum electo, qui fuerat filius sacerdotis, et Legionensi episcopo, qui post consecrationem suam fuerat humiliter et sponte  confessus quod fuisset ex matre non legitima procreatus quam pater eius uiuente uxore propria cognouisset. Sed idem Urbanus inhibuit ne id quasi pro regula in posterum ad consequentiam traheretur. uidebatur enim quod cum illegitime natis fuisset aliquandiu dispensatum, et ex certa causa forsan in posterum dispensandum, in hoc casu deberet celerius dispensatio indulgeri, illi persone uidelicet que minus imperfectionis, plus perfectionis habebat. Multa enim in hoc casu dispensationem inducere uidebantur, litterarum scientia, morum honestas, uite uirtus et fama persone, multipliciter a quibusdam etiam ex fratribus nostris, qui eum in  scholis cognouerant, approbate. Faciebant etiam ad id non modicum concors capituli Wigorniensis electio, petitio populi, assensus principis, uotum tuum, suffraganeorum suffragia, et humilis deuotio confitentis, qui sponte ac humiliter suum maluit confiteri defectum quam lesa conscientia thronum ascendere pastoralem. Habito igitur cum fratribus nostris super omnibus diligenti tractatu, intelligentes Wigorniense capitulum eumdem magistrum non humiliter postulasse, sed improuide potius elegisse, cum ad obtinendum dispensationis beneficium procedendum fuisset, non per electionem prohibitam, sed per postulationem permissam, electionem ipsam predicti canonis auctoritate cassatam denuntiamus irritam et inanem, parcentes non modicum Wigorniensi capitulo  quod eis nec penam infligimus expressam in canone supradicto nec probare cogimus innocentiam quam allegant. Et quamuis post cassationem huiusmodi nobis a multis fuerit humiliter supplicatum ut propter causas predictas dignaremur cum eo misericorditer dispensare, cum ad dispensandum in talibus nullus se casus habilior posset offerre, quia tamen predicto capitulo liberam facultatem eligendi uel postulandi uolumus reseruare, supplicationem huiusmodi, que nomine capituli non fiebat, cum non ad postulandam dispensationem sed petendam confirmationem ipsius fuissent capituli nuntii destinati, ad presens non duximus admittendam, decernentes irritum et inane si quid super ordinatione  ipsius episcopatus ante susceptionem litterarum nostrarum fuerit attentatum. uolumus igitur et mandamus quod per Cantuariensem prouinciam ex parte nostra facias distinctius inhiberi, ne quod de multis in eadem prouincia, quod sine pudore non dicimus, inordinate noscitur esse factum, de cetero contra formam prescriptam nullatenus attentetur. Sed si Wigorniense capitulum eumdem magistrum propter prerogatiuam meritorum ipsius duxerit postulandum, postulationem ipsius apostolice sedi presentare procuret.



IDEM BISUNTINO ARCHIEPISCOPO ET SUFFRAGANEIS EIUS.

 Cum ad nostram nuper notitiam deuenisset quod H. qui se pro abbate Luxouiensi gerebat, non ante fuerit monachus quam electus, nos attendentes  quod contra regulares traditiones istud fuerit attentatum, cum nullus spem uel promissionem habens ut abbas fiat debeat monacari, electionem de ipso factam de consilio fratrum nostrorum curauimus irritare. Quocirca mandamus quod tam monachis quam aliis fidelibus monasterii memorati studeatis ex parte nostra districtius inhibere ne prefato H. ullam obedientiam uel reuerentiam propter iam dictam electionem audeant exhibere. Et si quid in eodem monasterio disponendo perperam attentauit, nullius uolumus habere robur firmitatis, sed penitus irritari.



IDEM ROTHOMAGENSI ARCHIEPISCOPO.


 Per nostras postulasti litteras edoceri utrum clericus aliquis ad uacantem Ecclesiam, in qua ius obtinet patronatus, seipsum, si idoneus est, ualeat presentare. Cum igitur nullus se ingerere debeat ad ecclesiastice prelationis officium, inquisitioni tue taliter respondemus quod nullus se possit ad personatum alicuius Ecclesie presentare, quantumcunque idoneus sit, et quibuscunque studiis et meritis adiuuetur.



IDEM CAPITULO PENNENSI.

Quoniam electus a uobis ante confirmationem obtentam administrationi episcopatus se irreuerenter immiscuit, et tam a clericis quam a laicis iuramenta recepit, non attendens quod, secundum Apostolum,  nemo sibi debeat honorem assumere, sed qui uocatur a Deo tanquam Aaron, nec donum scientie pontificis conueniens fuerat assecutus, cum iuxta uerbum Dominicum: Qui fecerit et docuerit, magnus uocetur in regno celorum , postquam nobis eumdem presentastis electum, sufficienti examinatione premissa, electionem de ipso factam, exigente iustitia, duximus irritandam.



TITULUS u. Ne translatio electorum in episcopos, post confirmationem, preter assensum Romani pontificis fiat.



IDEM DECANO ET CAPITULO ANDEGAuENSI.

 Inter corporalia et spiritualia eam cognouimus existere differentiam, quod corporalia facilius  destruuntur quam construantur, spiritualia uero facilius construuntur quam destruantur. Unde iuxta canonicas sanctiones episcopus  solus honorem dare potest, solus auferre non potest. Episcopi quoque a metropolitanis suis munus consecrationis recipiunt, qui tamen non possunt nisi per Romani pontificis sententiam condemnari. Cum ergo fortius sit spirituale uinculum quam carnale, dubitari non debet quin omnipotens Deus spirituale coniugium quod est inter episcopum et ecclesiam suo tantum iudicio reseruauerit dissoluendum, qui dissolutionem carnalis coniugii quod est inter uirum et feminam suo tantum iudicio reseruauit, precipiens ut quod Deus coniunxit homo non separet. Non enim humana sed diuina potius potestate coniugium  spirituale dissoluitur cum per translationem uel depositionem aut etiam cessionem auctoritate Romani pontificis, quem constat esse uicarium Iesu Christi, episcopus ab Ecclesia remouetur. Et ideo tria hec que premisimus, non tam constitutione canonica quam institutione diuina soli sunt Romano pontifici reseruata. Sicut autem episcopus consecratus sine licentia Romani pontificis suam non debet Ecclesiam derelinquere, sic et electus confirmatus preter eius assensum suam deserere nequit Ecclesiam, cui est matrimonialiter alligatus, cum non debeat in dubium reuocari quin post electionem et  confirmationem canonicam inter personas eligentium et electi coniugium sit spirituale contractum: cui profecto episcopalis dignitas nil addit, cum quis episcopali preditus potestate, nullius tamen Ecclesie possit episcopus esse, quemadmodum de illo contingit qui oneri pontificali renuntiat, non honori. Unde cum non maius sit uinculum episcopi ad Ecclesiam quam electi, maxime cum fuerit confirmatus, imo idem penitus et non aliud, idem ius obtinet in utroque. Sicut ergo episcoporum translatio, uel etiam depositio sic et electorum cessio post confirmationem ratione spiritualis coniugii soli est Romano pontifici reseruata. Licet usque ad tempora ista quod cautum fuerat de episcopis, expressum non fuerit de electis, propter expressam tamen similitudinem uel identitatem  potius, nemini poterat uideri dubium subtiliter intuenti, cum idem iudicium de similibus sit habendum. Sed neque illud quod in canone legitur de electo, ut si ultra quinque menses per suam negligentiam reliquerit Ecclesiam uiduatam  , nec ibi nec alibi consecrationis donum percipiat, imo metropolitani sui cedat iudicio, aliter intelligentibus poterat suffragari, cum non intelligatur Ecclesia uiduata quasi sponsum non habeat, sed quia cum sponsus eius nondum sit consecratus, adhuc quoad quedam quasi uiri manet solatio destituta. Sicut iuxta communem modum loquendi illa dicitur Ecclesia uiduata que licet episcopum habeat, inutilem tamen perhibetur habere. Nec quod de cessione  subsequitur, et statutum fuit ad penam, trahi debet ad gratiam; ut sicut metropolitani iudicio electus deiicitur, ita etiam ad aliam Ecclesiam possit transferri, presertim cum nec sine auctoritate Romani Pontificis fiat cessio uel deiectio memorata, qui ut possent, ex canone illo, metropolitanis indulsit. Unde si circa translationem idem fieri uoluisset quod de cessione duxerat, et de translatione poterat expressisse, et quod non est sanctorum Patrum decreto sancitum, superstitiosis non est adinuentionibus presumendum; presertim cum nunquam intelligatur prohibitum quod non inuenitur expressum. Sane nos, etc.



IDEM BITURICENSI ARCHIEPISCOPO.

 Ne si uniuersis uniuersa licerent, par uideretur  in singulis iuridictio singulorum, et ex hoc Petri nauicula sine remige fluctuaret, Dominus noster eam ad similitudinem humani corporis figurauit, ponens Romanam Ecclesiam caput eius, et ad suum et ipsius obsequium ceteras secundum uaria officia dignitatum et pro membris adaptans, non ut omnia membra eumdem actum haberent, sed dum permanerent in unius corporis unitate, sic ad implendam legem Christi alter alterius onera supportaret ut capiti suo, in quo est plenitudo sensuum, suis uicibus deseruirent, nec eius sibi officium alicuius presumptionis audacia usurparet. Huius autem Domini et  magistri omnium magisterium sancti Patres diligentius attendentes maiores Ecclesie causas, utpote cessiones episcoporum et sedium translationes, sine apostolice sedis licentia fieri uetuerunt; ut ea que sola obtinet plenitudinem potestatis de his disponeret, nec liceret alicui de episcopatu ad episcopatum sine ipsius auctoritate transire. Quod uenerabilis frater noster Turonensis archiepiscopus minus quam honori suo expediret attendens, posuit sedem suam quodammodo ad aquilonem, et patris thalamum uiolauit, magistrum W. de Chimilegio, qui in Albricensi Ecclesia electus fuerat, et per metropolitanum suum postmodum confirmatus in ea diutius ministrarat, in Andegauensem Ecclesiam transferre presumens et in ipsa episcopum preter auctoritatem sedis apostolice  consecrare, cum dubium esse non debeat quod post electionem et confirmationem episcopatui Albricensi sacramentali coniugio fuerat alligatus, ac per hoc secundum Apostoli uerbum querere solutionem non debuit nisi tantum ab eo quem illius constat esse uicarium qui dicit in Euangelio: Quod Deus coniunxit homo non separet . Unde idem quoque magister de Chimeleio huius non est credendus presumptionis immunis, qui sponte passus est taliter se transferri. Ne igitur tanta presumptio remaneat impunita, et ex hoc accrescat aliis audacia delinquendi, fraternitati tue per apostolica scripta mandamus quatenus licet hoc factum uideatur esse notorium, quod etiam ipsius archiepiscopi nuntii non presumpserunt in nostra presentia  diffiteri, ad abundantiorem tamen cautelam, inquisita diligentius ueritate, si uerum est quod asseritur, dictum archiepiscopum a confirmatione et consecratione episcoporum, memoratum uero W. a pontificalis officii exsecutione, donec super hoc aliud statuamus, omni contradictione et appellatione cessante, auctoritate nostra suspendas.

Inquiras preterea diligentius ueritatem si uenerabilis frater noster Rothomagensis archiepiscopus dictum W. ut sic transiret absoluit. Quamuis hoc ipsum non uideatur aliqua posse tergiuersatione celari, cum ipsius nobis littere fuerint presentate, per quas eum liberum et absolutum ad regimen Andegauensis Ecclesie transmittebat. Et si premissis  ueritas suffragatur, eumdem archiepiscopum pari pena cum alio percellere non omittas, ne sit immunis a pena qui non est alienus a culpa. Sicut enim aliorum iura uolumus illibata seruare, sic iura nostra nolumus uiolari, cum caritas exigat ordinata ut post Deum primo nos ipsos ac deinde proximos diligamus. Illud autem in defensionem erroris et excusationem excessus nemo debet inducere quod sancte memorie Pelagius papa constituit, inquiens inter cetera: Si consecrandi episcopi negligentia  , prouenerit ut ultra tres menses Ecclesia uiduata consistat, communione priuetur quousque aut loco cedat aut consecrandum non differat se offerre.  Quod si ultra quinque menses per suam negligentiam retinuerit uiduatam Ecclesiam, nec ibi nec alibi consecrationis donum percipiat, imo metropolitani sui iudicio cedat. Cum recte intelligenti dubium esse non debeat quin in alio casu loquatur, ne forte quod est statutum ad penam trahatur ad gratiam si per hoc metropolitano liceret eum quem electum in episcopum confirmauerat, ut ad maiorem episcopatum transiret, absoluere. Sed et huiusmodi cessio, que potius est dicenda deiectio, non fit sine Romani pontificis concessa licentia, cuius fines nemini licet excedere, qui per illam constitutionem metropolitanis indulsit ut eos qui consecrari contempserint post prefinitum tempus ex illius constitutionis licentia possint deiicere, ut nunquam de cetero ualeant  consecrari. Nec dicitur Ecclesia uiduata quasi sponsum non habeat, sed quia cum sponsus eius nondum fuerit consecratus, adhuc quoad quedam quasi uiri manet solatio destituta. Ne uero nouum aliquid statuere super hoc uideamur, quod contra uenerabilem fratrem nostrum patriarcham Antiochenum et L. Tripolitanum dictum episcopum in simili casu sedes statuit apostolica presentibus litteris fideliter duximus exprimendum  : Antiocheno patriarche. Cum ex illo generali priuilegio quod beato Petro et per eum Ecclesie Romane Dominus noster indulsit canonica postmodum manauerint instituta continentia maiores Ecclesie causas esse ad sedem apostolicam perferendas, ac per hoc translationes episcoporum, sicut depositiones eorum  et sedium mutationes, ad summum apostolice sedis antistitem de iure pertineant, nec super his preter eius assensum aliquid debeat attentari, miramur non modicum et mouemur quod tu, predecessoris tui exempla secutus, qui motu proprie uoluntatis Mamistanensem in Tharsensem dicitur transtulisse quondam Apamiensem electum in Tripolitanam ecclesiam transtulisti; nec tibi suffecit dicti predecessoris tui presumptionem solummodo imitari, imo etiam in iniuriam nostram ipsius transgressus excessum, nouo quodammodo promotionis genere paruificasti maiorem, et magnum quodammodo minorasti, episcopare archiepiscopum, imo potius dearchiepiscopare presumens, cum dictus predecessor tuus dictum archiepiscopum de Tharsensi ecclesia in  Ecclesiam transtulerit similis dignitatis. Licet enim dictus L. nondum fuisset in archiepiscopum consecratus, confirmationis tamen munus receperat, et archiepiscopalia, quantum ei licuerat, ministrarat; sicut ipsius relatione nobis innotuit, qui se ualeniensem episcopum, cum in nostra esset presentia constitutus, asseruit confirmasse. Ne igitur perpetrandi similia ceteris audacia prebeatur, si tantus excessus relictus fuerit impunitus, te ab episcoporum confirmatione duximus suspendendum quousque super hoc aliud statuamus. L. dicto Tripolitano episcopo. Cum ex illo etc., ut supra usque mouemur quod cum in Apamiensi Ecclesia in archiepiscopum fuisses electus, et confirmatione  suscepta, quantum tibi licuerat, archiepiscopalia ministrasses, sicut ex tua relatione innotuit, qui olim apud sedem apostolicam constitutus uenerabilem fratrem nostrum ualeniensem episcopum te confessus es confirmasse, in Tripolitanam te transferri fecisti, nouo quodam promotionis genere non promotus, sed potius minoratus. Ne ergo perpetrandi similia ceteris audacia prebeatur, si tantus excessus fuerit impunitus, te ab exsecutione pontificalis officii duximus suspendendum donec super hoc aliud statuamus.



TITULUS uI. Quod metropolitanus ex iusta causa potest uices suas in consecratione episcopi suo suffraganeo delegare.



IDEM TURONENSI ARCHIEPISCOPO.

 Quod sedem apostolicam consulis super his  que dubia tibi existunt, gratum gerimus et acceptum, et tua exinde fraternitas uidetur merito commendanda, cum lex diuine constitutionis eamdem sedem totius posuerit orbis terrarum magistram, ut quidquid dubitatur ab aliquo, ab ea tandem eiusdem ratio requiritur. Nos siquidem decreuisti prouide consulendos utrum si forte aliqua infirmitate uel alia causa iusta detentus aliquem suffraganeorum tuorum consecrare non posses, alicui cepiscoporum tuorum uices tuas licitum tibi committere esset, et utrum electus qui pro consecratione instaret, ab eo cui uices tuas taliter commisisses, deberet licite consecrari. In quo tale damus tue consultationi responsum, quod in tali articulo constituto et tuas uices, ut dictum est, committere tibi licet, et  consecrandus debet munus consecrationis ab eo recipere cui eas duxeris committendas, dummodo Catholicus habeatur et impedimentum ex substractione gratie sedis apostolice non obsistat.



TITULUS uII. Ne simplices sacerdotes que solis episcopis competunt ex consuetudiue sibi usurpent.



IDEM uICARIO APUD CONSTANTINOPOLIM.

 Quanto de benignitate apostolice sedis locum obtines celsiorem, tanto tibi est sollicitius curandum ut te talem exhibeas in agendis, non declinans ad dexteram nec ad sinistram, quod non minus re quam nomine uices apostolicas gerere uidearis. Peruenit sane ad audientiam nostram quod quidam  simplices sacerdotes apud Constantinopolim ea sacramenta presumunt fidelibus exhibere que ab apostolorum tempore rite fuerunt solis pontificibus reseruata, ut est sacramentum confirmationis quod chrismando renatis soli debent episcopi per manus impositionem conferre, ad excusandas excusationes in peccatis et sui erroris fomentum solam consuetudinem pretendentes, cum diuturnitas temporis peccata non minuat sed augmentet, que tanto grauiora existunt quanto infelicem animam diutius detinent alligatam. uolentes igitur hec et alia que oculos diuine maiestatis offendunt de agro Dominico exstirpari, mandamus quatenus omnibus Latinis  presbyteris apud Constantinopolim constitutis districte prohibeas ne talia de cetero sua temeritate presumant, que licet non sint a fidelibus contemnenda, tutius est tamen ea sine periculo ex necessitate, que legem non habet, omittere, quam ab his quibus ea conferre non licet ex temeritate, que lege damnatur, non sine graui periculo inaniter conferantur, cum umbra quedam ostendatur in opere, ueritas autem non subeat in effectu.



TITULUS uIII. Quod tempus suspensionis a sex mensibus per Lateranense concilium in ecclesiasticis beneficiis positis suppetat.



IDEM PE. SANCTAE MARIAE IN uIA LATA DIACONO CARDINALI, APOSTOLICAE SEDIS LEGATO.

  uenientem ad apostolicam sedem uenerabilem fratrem nostrum Eboracensem archiepiscopum benigne recepimus et multiplices curauimus querelas audire. Conquerebatur autem inter cetera quod cum ad eum in Eboracensi Ecclesia et in aliis suis collatio pertineat prebendarum, tempore suspensionis ipsius, et postmodum etiam quidam se preter eius auctoritatem in ipsas intruserant, et in hoc et in aliis iuri eius non modicum derogant. uolentes igitur eidem archiepiscopo per tue sollicitudinis industriam prouideri, de fratrum nostrorum consilio discretioni tue per apostolica scripta mandamus quatenus eos qui prebendas uel dignitates Eboracensis Ecclesie uel aliarum Ecclesiarum ad donationem eius spectantes preter auctoritatem  acceperunt ipsius, ad eas resignandas moneas diligentius et inducas, cum eas non possint salua conscientia detinere. Quod si monitis tuis acquiescere forte noluerint, eos ad id per excommunicationis sententiam et substractionem aliorum beneficiorum suorum non obstante confirmatione a sede apostolica obtenta sub forma communi que confirmat beneficia et prebendas sicut iuste ac pacifice possidentur, appellatione remota compellas, nisi forsan aliqui prebendas ipsas uel speciali mandato apostolice sedis uel auctoritate Lateranensis concilii ab Eboracensi capitulo sunt adepti; sic tamen ut tempus suspensionis in sex mensibus nullatenus computetur, cum illa Lateranensis concilii constitutio  contra negligentes tantum et desides fuerit promulgata. Et ut si uoluerit, non tamen ualuerit, archiepiscopus ipse in conferendis prebendis uti propria potestate, a qua etsi fuerit sua culpa suspensus, non tamen ad ipsum capitulum ex illa culpa prebendarum erat donatio deuoluta, sed ad illum tempore suspensionis ipsius prebendarum donatio pertinebat qui propter eius negligentiam et desidiam poterat prebendas donare. Tempus etiam quo ad apostolicam sedem accessit, apud illam permansit, uel recessit ab ipsa, intra sex menses nullatenus computetur. Semestre quoque tempus, non a tempore uacationis prebendarum, sed notitie potius  ipsius archiepiscopi et commonitionis ad personam eius a capitulo facte, cum in priuilegio quod a predecessore nostro idem capitulum dicitur impetrasse fiat mentio de commonitione canonica premittenda, uolumus computari. Illud autem omnino friuolum reputamus, si qui forte se dicant ex donatione regia quasdam ex illis obtinuisse prebendis, quasi regalis sublimitas tempore suspensionis archiepiscopi prebendas ipsas sua potuerit auctoritate conferre.



IDEM EPISCOPO SANCTI ANDREAE.

 Sicut nobis tua fraternitas intimauit, monachi quidam et canonici regulares Ecclesias que ad eorum presentationem pertinent in tuo episcopatu habentes propriis usibus deputare nituntur, nec ibi  uolunt ad eas, cum uacauerunt, personas idoneas presentare, quin potius occasione concessionis quorumdam episcoporum uicarios in eis pro sua instituunt et destituunt uoluntate, admissos ita pensionibus onerantes quod nec Ecclesiis competenter possunt pre paupertate nimia deseruire, nec episcopo in episcopalibus respondere, nec hospitalitatem, sicut conuenit, transeuntibus impertiri. Nolentes autem ut status Ecclesiarum debitus et antiquus per alicuius insolentiam subuertatur, mandamus quatenus, nisi a iurisdictione tua exempte sint Ecclesie supradicte, premissos excessus studeas rationabiliter emendare; et nisi prefate persone infra tempus in Lateranensi concilio constitutum ad uacantes Ecclesias tibi personas idoneas presentarint,  ex tunc tibi liceat appellatione remota in eisdem ordinare rectores, qui eis et preesse nouerint et prodesse, ita quod ex hoc nullum patronis in posterum preiudicium generetur.



TITULUS IX. De procurationibus non augmentandis.



IDEM ABBATI ET CONuENTUI BELLAEuILLAE.

 Quanto Creatori nostro sub religionis habitu astricti estis deuotius famulari, tanto sollicitius nos conuenit prouidere ne per immoderati honoris grauitatem aliquatenus possit in uobis monastici profectus ordinis impediri. Accepimus autem, uobis significantibus, quod ab ipso domus uestre fundationis exordio de fundatoris uoluntate processit ut fratribus  sancti Irenei procurationem unam annis singulis liberaliter exhiberetis, cum terras uel redditus non teneatis ab eis propter quos huiusmodi procuratio ipsis debeat exhiberi. uerum tunc temporis propter fratrum et seruientium paucitatem domum uestram exhibita procuratio non grauabat, cum fines leuium non excederet expensarum. Sed nunc tantum ibi excreuit numerus seruitorum et fratrum quod ad faciendam procurationem uix modo quatuor marche sufficerent que pro una sufficienter fieri consueuit. Ut ergo per apostolice sollicitudinis curam  uestris possit in parte ista grauaminibus prouideri, auctoritate uobis presentium indulgemus ne ultra primam mansuram in procuratione ipsius sitis ulterius predictis fratribus obligati, sed expensis illis que sufficere consueuerant sint contenti, nisi forte facultates Ecclesie uestre in tantum excreuerint quod sine grauamine, ampliato fratrum numero, ad soluendum debitum procurandi extendi possit quantitas expensarum.



IDEM ABBATI ET CONuENTUI . . . . . .

 Cum ad quorumdam malitiam cercendum in concilio Lateranensi multa fuerit deliberatione statutum ut archiepiscopi, episcopi, archidiaconi etiam et decani certum euectionis numerum et personarum in Ecclesiarum uisitationibus non excedant,  quia, sicut audiuimus, quidam ex predictis personis id in Ecclesiis uestris nequaquam obseruant, super eo commoditati uestre salubriter duximus prouidendum. Ideoque discretioni uestre presentium auctoritate concedimus ut si prenominate persone numerum euectionis et personarum in concilio constitutum, cum Ecclesias uisitant, excedere forte presumpserint, et pro illis procurationem exegerint, liberum sit uobis auctoritate apostolica denegare. Et si propter hoc in ecclesias uestras uel clericos uestros aliquam sententiam promulgarint, ipsam auctoritate apostolica decernimus non tenere.



TITULUS X. De procurationibus legatorum apostolice sedis.



IDEM PRIMICERIO ET CLERO MEDIOLANENSI.


 Cum instantia nostra quotidiana sit, secundum debitum apostolice seruitutis, omnium Ecclesiarum sollicitudo continua, quoties ipsarum negotiis promouendis non possumus personaliter imminere, per fratres nostros ea expedire compellimur, quos a nostro latere destinamus, illius exemplum in hac parte secuti qui discipulis suis in mundum uniuersum transmissis, ipse in medio terre salutem fuit personaliter operatus. Hinc est quod cum nuper dilectum filium B. tituli Sancti Petri ad uincula presbyterum cardinalem, apostolice sedis legatum, pro negotiis Ecclesie in Lombardiam duxerimus destinandum  , et is uestram ciuitatem ingressus procurationes a uobis exigeret que consueuerunt apostolice  sedis legatis et nuntiis exhiberi, uos non attendentes quod dicitur ab Apostolo: Si uobis spiritualia seminauimus, non est magnum si carnalia uestra metamus , ne uos ad onus procurationis arctaret, nisi a canonicis maioris ecclesie se faceret antea procurari, sedem apostolicam appellastis, et sicut idem cardinalis per suas nobis litteras intimauit, in aliis etiam non modicum iniuriosi fuistis: propter quod dilecti filii prepositus Sancti Nazarii et A. canonicus Sancti Stephani syndici et procuratores uestri ad sedem apostolicam uenientes  ut super his statueremus ordinem et mensuram ex parte uestra suppliciter postulabant. Licet autem pro eo quod predicto cardinali uel potius nobis in ipso contumaciter resistentes, iuxta uerbum Dominicum: Qui uos recipit me recipit, et qui uos spernit me spernit , necessaria denegastis, non pro uobis sed potius contra uos meruerunt exaudiri, quia tamen paternam affectionem, qua nobis est proprium de Romane sedis clementia misereri semper et parcere, offensi etiam deponere non ualemus, de consilio fratrum nostrorum taliter in huiusmodi duximus respondendum, quod cum omnes Ecclesie legatis et nuntiis apostolice sedis procurationes impendere teneantur, ab eorum prestatione nullam prorsus habere uolumus excusatam, nisi  forte per speciale priuilegium sedis apostolice, quod non credimus, sit exempta, etsi longissimo tempore procurationis obsequium non impenderit, cum in talibus prescriptio sibi locum nequeat uindicare, cum nos a prouisione pastoralis sollicitudinis circa omnes Ecclesias nunquam omnino cessemus. Sane in his exigendis eum modum et ordinem uolumus obseruari ut nulla ecclesia uel prelatus se indebite pregrauari rationabiliter conqueratur. Si uero de communi collecta legatorum et nuntiorum nostrorum expensas duxeritis faciendas, quod uobis non duximus inhibendum, ex hoc nobis et nostris nullum preiudicium uolumus generari quo minus possint a quocunque maluerint procurationes sibi debitas postulare, ita quod si exactus ultra suam  grauatus fuerit facultatem, sibi ab aliis restauretur. Nuntiis tamen nostris in necessariis exhibendis pareat quicunque fuerit requisitus humiliter et deuote, ita tamen quod in fraudem nil penitus attentetur, nec per communes ministros procurationis obsequium, si noluerint, recipere compellantur. Qui uero contumaciter eis duxerit resistendum, omni prorsus appellatione remota per ecclesiastice districtionis sententiam compescatur.



TITULUS XI. De decimis.



IDEM SYDONIENSI, BERITENSI ET BIBLIENSI EPISCOPIS.

 Significauit nobis uenerabilis frater noster Acconensis episcopus quod cum post recuperationem  ciuitatis Acconensis ad inhabitandum in ea se contulissent quidam qui ante generalem occupationem terre sancte in aliis ciuitatibus regni Ierosolymitani perpetuam elegerant mansionem et in ea residentiam fecerant aliquantam et adhuc etiam resideant in eadem, prelati predictarum ciuitatum eos ad soluenda sibi ecclesiastica iura ecclesiastica districtione compellunt. Quia uero transgredi non debemus terminos a patribus nostris constitutos aut falcem in messem mittere alienam, mandamus quatenus predictorum locorum prelatos ut sibi nullam in predictos Acconenses habitatores iurisdictionem usurpent, nec ab eis temporalia exigant quibus spiritualia  non ministrant, monitione premissa districtione qua conuenit compellatis; ita tamen quod si de agris in eorum parochia constitutis fructus percipiunt et in ultramarinis partibus ratione prediorum decime persoluuntur, de ipsis eis decimas cum integritate persoluant.



IDEM uERCELLENSI EPISCOPO.

 Tua nobis fraternitas intimauit quod quidam laici tue diecesis et alii plures episcopatuum adiacentium decimas Ecclesiis et clericis tuis peruersis machinationibus subtrahere moliuntur, et concepte peruersitatis audaciam non curant satisfactione debita emendare. Quidam enim ex eis semen et sumptus qui fuerint in agricultura primitus deducendos, et de residuis impendendam esse decimam  asseuerant; alii uero de portione fructuum quam a colonis accipiunt partem decime separantes, eam capellis suis uel aliis ecclesiis seu etiam pauperibus conferunt uel in usus alios pro sua uoluntate conuertunt. Nonnulli clericorum uitam tanquam abominabilem detestantes decimas eis ob hoc subtrahere non uerentur. Quidam insuper asserentes se possessiones et omnia iura sua cum omni honore atque districto per imperialem concessionem adeptos, decimas sub huiusmodi generalitate detinere presumunt. Occasione preterea ueteris decimationis, quam asserunt sibi concessam, aliqui decimas noualium sibi non metuunt usurpare. uerum si ad eum a quo bona cuncta procedunt assertores huiusmodi  debitum respectum haberent, ius ecclesiasticum diminuere non contenderent, nec decimas, que tributa sunt egentium animarum, presumerent detinere. Cum enim Deus, cuius est terra et plenitudo eius, orbis terrarum et uniuersi qui habitant in ea, deterioris conditionis esse non debeat quam dominus temporalis, cuius statutum debitum de terris quas exhibet aliis excolendas, non quidem deductis sumptibus, aut semine separato, necessarium esse dignoscitur cum integritate persolui, nimis profecto uidetur iniquum si decime, quas Deus in signum uniuersalis dominii sibi reddit precepit suas esse decimas et primitias asseuerans, occasione premissa uel excogitata magis fraude diminui forte ualerent. Cumque Deo debita sit solutio decimarum, in tantum  ut ad eas clericis exhibendas, quibus eas ipse pro suo cultu concessit, laici, si moniti forte noluerint, ecclesiastica sint districtione cogendi, pretextu nequitie clericorum nequeunt eas aliis, nisi quibus ex mandato diuino debentur, pro sue uoluntatis arbitrio erogare, cum nulli sit licitum aliena cuicunque concedere preter domini uoluntatem, quanquam per sollicitudinem officii pastoralis clerici sint a sua nequitia cercendi. Et cum de cunctis omnino prouentibus decime sint soluende, sicut colonus de parte fructuum que sibi remanet ratione culture, sic et dominus de portione quam percipit ratione terre decimam reddere sine diminutione tenetur.  Porro cum laicis nulla sit de spiritualibus rebus concedendi uel disponendi facultas attributa  , imperialis concessio, quantumcunque generaliter fiat, neminem potest a solutione decimarum eximere, que diuina constitutione debentur; nec occasione decimationis antique, licet in feudum concesse, decime sunt noualium usurpande; cum in talibus non sit extendenda licentia, sed potius restringenda.



IDEM PISTORIENSI EPISCOPO.

 A nobis tua fraternitas requisiuit utrum ab illis exigere decimas debeas qui possessiones dant uel recipiunt ad affictum, cum alii se conentur per alios excusare quo minus cogantur ad decimas persoluendas. Cum igitur quilibet decimas soluere teneatur, nisi a prestatione ipsarum specialiter sit exemptus,  fraternitati tue duximus respondendum quod a dantibus possessiones et recipientibus ad afflictum de fructibus quos percipiunt decime sunt soluende, nisi ab eis aliquid ostendatur quare ab huiusmodi sint immunes.



IDEM EPISCOPO ABULENSI.

 Ex parte dilectorum filiorum capituli Abulensis fuit in audientia nostra querimonia recitata quod cum homines tue diecesis in castris et in ipsa ciuitate morantes de tribus partibus frugum totius agriculture sue, molendinorum etiam, et hortorum, et ruricole de quarta parte parochialibus ecclesiis, a quibus ecclesiastica percipiunt sacramenta, decimas soluere teneantur, licet ministri ecclesiarum  ipsarum fere nullos habeant redditus, preter decimas, unde ualeant sustentari, domini predictorum hortorum et molendinorum ipsa tradunt Saracenis in graue detrimentum Ecclesiarum et preiudicium excolenda, qui nolunt Ecclesiis, sicut olim Christiani solebant, freti potentia et fauore illorum a quibus illis excolenda traduntur, decimas exhibere. uolentes igitur ipsis Ecclesiis et earum ministris super hoc, prout conuenit, prouidere, mandamus quatenus nisi Saraceni illi ad commonitionem tuam cum ea integritate qua Christiani solebant predictas decimas Ecclesiis uoluerint exhibere, eis facias communionem a Christianis super mercimoniis rerum uenalium et aliis penitus denegari, Christianos illos, qui talibus contra formam apostolici mandati communicare  presumpserint, a sua presumptione per censuram ecclesiasticam appellatione remota compescens.



IDEM R. ARCHIPRESBYTERO, R. MAGISTRO SCHOLARUM, ET P. DE uICO CANONICO SANCTI AUSTREGISILI BITURICENSIS.

 Cum apostolica sedes, cui licet immeriti presidemus, uniuersis per orbem Ecclesiis non humana sed diuina sit institutione prelata, iustum est et conueniens ut ad eam tanquam ad magistram et matrem super diuersis iuris articulis referantur dubie  questiones, ut que iura constituit, eadem quoque iura distinguat; ne que diuersa cernuntur, uideantur aduersa. Sane, sicut ex litteris uestris accepimus, cum ex una parte capitulum Sancti Stephani et capitulum de Salis, et ex alia monachi de Pratea, super decima quadam quam a monachis ipsis petebant in uestrum compromisissent arbitrium, et uos partibus conuocatis cognosceritis de causa, monachi proponebant donationem ipsius decime sibi a quodam milite factam et uenerabilis fratris nostri Bituricensis archiepiscopi diecesani eius accedente consensu confirmatam fuisse seque auctoritate Hieronymi munitos exstitisse, qui scribens ad Damasum  , ait: Si aliquando fuerint a laicis male detenta que diuini iuris esse noscuntur, et  in usum transierint monachorum, episcopo tamen loci illius prebente consensum, constabunt eis omnia perpetua firmitate subnixa. Econtrario pars allegabat aduersa consensum episcopi sine cleri consensu minus sufficere, auctoritate Leonis pape dicentis  : Ne quis episcopus de rebus Ecclesie quidquam donare uel commutare uel uendere audeat, nisi forte aliquid horum faciat ut meliora prospiciat, et cum totius cleri consensu atque tractatu id eligat quod non sit dubium Ecclesie profuturum. Quia uero super his auctoritatibus dubitantes sedem apostolicam consulere uoluistis, humiliter inquirentes utrum quando decima possidetur a laico, si conferatur Ecclesie, ad confirmandam donationem consensus episcopi sine cleri consensu sufficiat, nos deuotioni uestre taliter respondemus,  quod monendus est laicus qui decimam detinet ut eam restituat Ecclesie ad quam spectat. Quod si forsan induci nequiuerit, et eam cum diecesani consensu alteri Ecclesie assignarit, presertim religioso conuentui, constabit ipsa donatio perpetua firmitate subnixa. Auctoritates enim premisse, licet diuerse, non sunt tamen aduerse; cum aliud sit alienare quod ab Ecclesia possidetur, et aliud quod detinetur a laico ad usum ecclesiasticum reuocare. In alienatione uero, iuxta Leonis pape decretum, consensus episcopi sine cleri consensu non sufficit. In reuocatione autem, iuxta responsum Hieronymi, sufficit consensus episcopi, cum per utrumque utilitati Ecclesie consulatur. Nam et in Lateranensi concilio   est inhibitum ne quelibet religiosa persona ecclesias et decima de manibus laicorum sine consensu episcoporum recipiat. Per quod recte datur intelligi quod sufficit consensus episcopi ut licitum sit Ecclesie decimam de manu recipere laicali. Hoc autem de his decimis intelligimus que fuerint in feudum concesse.



IDEM ABBATI ET CONuENTUI LEUMENSI.

Exposuisti nobis tu, fili abbas, in nostra presentia constitutus quod cum possessiones quedam ad tuum aliquando monasterium deuoluuntur, quarum decimas  milites et alii laici a diecesanis episcopis uel ecclesiis in feodum tenent perpetuo possidendas, et uos eas propriis sumptibus et laboribus excolatis, illi qui decimas ipsas habere noscuntur in feodum, a uobis eas exigunt et extorquent contra priuilegia pontificum Romanorum. Propter quod cupientes in ea qua decet uiros religiosos tranquillitate uiuere, non questionum tumultibus agitari, tu, fili abbas, pro monasterio tuo a nobis humiliter postulasti ut tibi daremus licentiam decimas a laicis redimendi, cum uix aut nunquam ad eos ad quos de iure pertinuerant ualeant ulterius reuocari: quibus et uos non tenemini decimas de terris illis exsoluere, cum uobis per priuilegia Romanorum pontificum sit indultum ut de laboribus uestris, quos propriis manibus aut  sumptibus colitis, nullus a uobis exigere decimas aut extorquere presumat. Cum ergo petitionibus illis fauor sit apostolicus exhibendus per quas nullus leditur et alteri subuenitur, nos tranquillitati uestre paterna uolentes sollicitudine prouidere, ut decimas quas laici taliter a uobis de possessionibus uestris exigunt et extorquent, sublato appellationis obstaculo redimere ualeatis, deuotioni uestre auctoritate presentium indulgemus; ita tamen quod consueta seruitia, que laici pro decimis illis Ecclesiis tenebantur impendere, occasione uenditionis huiusmodi minime denegentur.



TITULUS XII. De nuntiis Hospitalariorum cruce falso signatis, et laicis qui officium predicationis sibi usurpant.



IDEM ARCHIEPISCOPO LUNDENSI.

 Tuarum nos tenor litterarum edocuit quod fratres hospitalis Sancti Ioannis laici et illitterati ad partes illas mittuntur pro eleemosynis colligendis quas populus ex deuotione pro sustentatione pauperum prefato loco mittere consueuit. Quia uero non sufficiunt per se loca omnia circuire, sibi clericos, sacerdotes, laicos etiam rudes, non religiosos, sed in nequitiis exercitatos, assumunt, eorum pectoribus crucis characterem imponentes. Quidam preterea cum uxoribus suis in domibus propriis commorantur; quos eo quod eos de suis aliquid conferunt annuatim, ita emancipare contendunt ut aliis secundum leges terre de sibi obiectis respondere  minime teneantur. uerum quia priuilegium merentur amittere qui permissa sibi abutuntur potestate, mandamus quatenus si quos clericos aut sacerdotes seu laicos a predictis fratribus pro colligendis eleemosynis cruce falso signatos inueneris, his a quibus missos ipsos fuisse constiterit, per totam prouinciam tuam nostra fretus auctoritate exhortationis huiusmodi officium interdicas, missos, etiamsi laici fuerint, excommunicationis mucrone percellas; si clerici uel presbyteri fuerint, ab officio beneficioque suspendas; nulla prorsus priuilegii beneficio uel apostolico remedio preualente. Alios uero, quos ad respondendum aliis secundum leges terre pro premissa  causa asserunt non teneri, nolumus excusari quin eos ad respondendum sublato appellationis impedimento compellas.



TITULUS XIII. De hereticis et eis qui eos receptant.



IDEM UNIuERSIS CHRISTI FIDELIBUS TAM IN URBE METENSI QUAM EIUS DIeCESI CONSTITUTIS.

 Cum ex iniuncto nobis apostolatus officio facti simus secundum Apostolum sapientibus et insipientibus debitores, pro uniuersorum salute nos oportet esse sollicitos, ut et malos retrahamus a uitiis, et bonos in uirtutibus foueamus. Tunc autem opus est discretione maiori cum uitia sub specie uirtutum occulte subintrant, et angelus Satane se in angelum lucis simulate transformat. Sane significauit  nobis uenerabilis frater noster Metensis episcopus per litteras suas quod tam in diecesi quam in urbe Metensi laicorum et mulierum multitudo non modica tracta quodammodo desiderio Scripturarum, Euangelia, Epistolas Pauli, Psalterium, Morale Iob, et plures alios libros sibi fecit in Gallico sermone transferri, translationi huiusmodi adeo libenter, utinam autem et prudenter intendens, ut secretis conuentionibus talia inter se laici et mulieres eructare presumant et sibi inuicem predicare, qui etiam aspernantur eorum consortium qui se similibus non immiscent; et a se reputant alienos qui aures et animos talibus non apponunt: quos cum aliqui parochialium sacerdotum super his corripere uoluissent, ipsi eis in faciem restiterunt, conantes rationem  inducere de scripturis quod ab his non debent aliquatenus prohiberi. Quidam etiam ex eis simplicitatem sacerdotum suorum fastidiunt; et cum ipsis per eos uerbum salutis proponitur, se melius habere in libellis suis et prudentius se posse id eloqui submurmurant in occulto. Licet autem desiderium intelligendi diuinas Scripturas et secundum eas studium adhortandi reprehendendum non sit, sed potius commendandum, in eo tamen apparent merito arguendi quod tales occulta conuenticula celebrant, officium sibi predicationis usurpant, sacerdotum simplicitatem eludunt, et eorum consortium aspernantur qui talibus non inherent. Deus enim lux uera, que omnem hominem in hunc mundum  uenientem illuminat, in tantum odit opera tenebrarum ut apostolos suos in mundum uniuersum predicaturos Euangelium omni creature missurus, eis aperte preceperit, dicens: Quod dico uobis in tenebris, dicite in lumine, et quod in aure auditis, predicate super tecta ; per hoc manifeste denuntians quod euangelica predicatio non in occultis conuenticulis, sicut heretici faciunt, sed in ecclesiis iuxta morem catholicum est publice proponenda. Nam iuxta testimonium ueritatis, omnis qui male agit odit lucem, et ad lucem non uenit, ne eius opera arguantur. Qui autem facit ueritatem, uenit ad lucem, ut manifestentur opera eius; quia in  Deo sunt facta. Propter quod cum pontifex interrogasset Iesum de discipulis suis et de doctrina eius, respondit: Ego palam locutus sum mundo, ego semper docui in Synagogis et in templo, quo omnes Iudei conueniunt, et in occulto locutus sum nichil . Porro si quis obiiciat quod iuxta preceptum Dominicum non est sanctum dandum canibus, nec margarite mittende sunt ante porcos, cum et Christus ipse quidem non omnibus, sed solis apostolis dixerit: uobis datum est nosse mysterium regni Dei, ceteris autem in parabolis , intelligat canes et porcos non eos esse qui Sanctum gratanter accipiunt et margaritas libenter acceptant, sed illos qui Sanctum dilacerant et margaritas contemnunt, quales sunt qui euangelica uerba et ecclesiastica sacramenta  non ut Catholici uenerantur, sed abominantur potius ut heretici, oblatrantes semper et blasphemantes; quos Paulus apostolus post primam et secundam commonitionem docet esse uitandos. Arcana uero fidei sacramenta non sunt passim omnibus exponenda, cum non passim ab omnibus possint intelligi, sed eis tantum qui ea possunt fideliter concipere intellectu. Propter quod simplicioribus inquit Apostolus: Quasi paruulis in Christo lac potum dedi uobis, non escam . Maiorum est enim solidus cibus sicut aliis ipse dicebat: Sapientiam loquimur inter perfectos. Inter uos autem nil iudicaui me scire nisi Christum Iesum et hunc crucifixum . Tanta est enim diuine Scripture  profunditas ut non solum simplices et illitterati, sed etiam prudentes et docti, non sufficiant plene ad ipsius intelligentiam indagandam. Propter quod dicit Scriptura: Quia multi defecerunt scrutantes scrutinio . Unde recte fuit olim in lege diuina statutum ut bestia que montem tetigerit lapidetur, ne uidelicet simplex aliquis et indoctus presumat ad subtilitatem Scripture sacre pertingere uel etiam aliis predicare. Scriptum est enim: Altiora te ne quesieris . Propter quod dicit Apostolus: Non plus sapere quam oportet sapere, sed sapere ad sobrietatem . Sicut enim multa sunt membra corporis, omnia uero membra non eumdem actum habent, ita multi sunt ordines in Ecclesia, sed non omnes idem habent officium;  quia secundum Apostolum, alios quidem Dominus dedit apostolos, alios prophetas, alios autem doctores, etc. Cum igitur ordo doctorum sit quasi precipuus in Ecclesia, non debet sibi quisquam indifferenter predicationis officium usurpare. Nam, secundum Apostolum, quomodo predicabunt nisi mittantur. Et ueritas ipsa precepit, dicens: Rogate dominum messis ut mittat operarios in messem suam .

Quod si forte quis argute respondeat quod tales inuisibiliter mittuntur a Deo, etsi non uisibiliter mittantur ab homine, cum inuisibilis missio multo sit dignior quam uisibilis, et diuina longe melior quam humana , potest et debet utique ratione preuia responderi quod cum interior illa missio sit occulta, non sufficit cuiquam nude tantum asserere quod ipse sit missus a Deo, cum hoc quilibet hereticus asseueret; sed oportet ut astruat illam inuisibilem missionem per operationem miraculi uel per Scripture testimonium speciale. Unde cum Dominus mittere uellet Moysem in Aegyptum ad filios Isrel, ut crederetur ei quod mitteretur ab ipso, dedit ei signum ut conuerteret uirgam in colubrum et colubrum iterum reformaret in uirgam. Ioannes quoque Baptista missionis sue speciale testimonium protulit de Scriptura, respondens sacerdotibus et leuitis qui missi fuerant ad  interrogandum quis esset et qualiter baptizandi sibi officium assumpsisset. Ego uox clamantis in deserto: Dirigite uiam Domini, sicut dixit Isaias propheta . Non est ergo credendum ei qui se dicit missum a Deo, cum non sit missus ab homine, nisi de se speciale proferat testimonium de Scripturis uel euidens miraculum operetur. Nam et de his qui missi leguntur a Deo euangelista testatur quod ipsi profecti predicauerunt ubique, Domino cooperante et sermonem confirmante sequentibus signis. Licet autem scientia ualde sit necessaria sacerdotibus ad doctrinam, quia iuxta uerbum propheticum: Labia sacerdotis custodiunt scientiam, et legem requirent ex ore eius, quia angelus Domini exercituum est  , non est tamen simplicibus sacerdotibus etiam a scholasticis detrahendum, cum in eis sacerdotale ministerium debeat honorari. Propter quod Dominus in lege precepit: Diis non detrahes , sacerdotes intelligens, qui propter excellentiam ordinis et officii dignitatem deorum nomine nuncupantur. Iuxta quod alibi dicit de seruo uolente apud dominum remanere, ut dominus offerat eum diis. Cum enim iuxta uerbum Apostoli seruus suo domino stet aut cadat, profecto sacerdos ab episcopo, cuius est correctioni subiectus, debet in mansuetudinis spiritu castigari, non autem a populo, cuius est correctioni prepositus, in spiritu superbie reprehendi; cum iuxta preceptum Domini pater et mater non debeant maledici,  sed potius honorari: quod de spirituali patre multo fortius debet intelligi quam carnali. Nec quisquam sue presumptionis audaciam illo defendat exemplo, quod asina legitur reprehendisse prophetam, uel quod Dominus ait: Quis ex uobis arguet me de peccato? et si male locutus sum, testimonium perhibe de malo , cum aliud sit fratrem in se peccantem occulte corrigere: , et aliud patrem suum etiam delinquentem reprehendere manifeste ac precipue fatuum pro simplici appellare: quod utique nulli licet secundum euangelicam ueritatem. Nam qui etiam fratri suo dixerit fatue, reus erit gehenne  ignis. Rursus aliud est quod prelatus se sponte, de sua confisus innocentia, subditorum accusationi supponit , et aliud est quod subditus, non tam animo corripiendi quam detrahendi, exsurgit temerarius in prelatum, cum eum potius maneat necessitas obsequendi.

Quod si forte necessitas postularit ut sacerdos, tanquam inutilis aut indignus, a cura gregis debeat remoueri, agendum est ordinate apud episcopum, ad cuius officium tam institutio quam destitutio sacerdotum noscitur pertinere. Illud autem, tanquam de supercilio Phariseorum procedens, debet ab omnibus aspernari, quod tanquam ipsi soli sint iusti, ceteros aspernantur; cum et hactenus  ab initio nascentis Ecclesie multi fuerint uiri sancti qui nec tales fuisse leguntur nec talibus adhesisse, cum de nouo tales surrexisse legantur, quod nisi contenti sint doceri potius quam docere, ad illos forsitan pertinebit quibus Dominus ait: Nolite fieri plures magistri . Nos ergo, filii, quia paterno uos affectu diligimus, nec sub pretextu ueritatis in foueam decidatis erroris, et sub specie uirtutum in laqueum uitiorum, mandamus quatenus ab his que superius reprehensibilia denotauimus et linguam et animum reuocetis, fidem catholicam et regulam ecclesiasticam obseruantes, ne uos uerbis fallacibus circumueniri uel etiam circumuenire contingat, quia nisi correctionem nostram et admonitionem  paternam receperitis humiliter et deuote, nos post oleum infundemus et uinum, seueritatem ecclesiasticam apponentes; ut qui noluerint obedire spontanei, discant acquiescere uel inuiti.



IDEM EPISCOPO ET CAPITULO METENSI.

 Sicut Ecclesiarum prelatis incumbit ad capiendum uulpes paruulas, que demoliri uineam Domini moliuntur, prudenter et diligenter intendere, sic est eis summopere precauendum ne ante messem zizania colligantur, ne forsan cum eis triticum euellatur. Sane sicut non debet heretica prauitas tolerari, sic eneruari non debet religiosa simplicitas; ne uel patientia nostra hereticis audaciam subministret, uel simplices impatientia nostra confundat,  ut nobis diruptis conuertantur in arcum peruersum, et in hereticos de simplicibus commutentur. Sane significasti nobis per litteras tuas quod tam in diecesi quam in urbe Metensi, etc. ut supra usque in occulto. Quia uero in dubiis non est de facili sententia proferenda, cum quod uel iidem errent in fide, uel a doctrina discrepent salutari, nobis per tuas litteras, frater episcope, non duxeris exprimendum, cum opinionem et uitam eorum penitus ignoremus qui sacras Scripturas taliter transtulerunt, aut eorum qui docent taliter iam translatas, quorum neutrum potest fieri sine scientia litterarum, licet in his arguendi merito uideantur  quod occulta conuenticula celebrant, officium sibi, etc. usque non inherent, mandamus quatenus eos commonere diligentius studeatis, rationibus et exhortationibus innitentes ut ab his in quibus apparent reprehensione notabiles omnino desistant, nec officium sibi uindicent alienum. Inquiratis etiam sollicite ueritatem quis fuerit actor translationis illius, que intentio transferentis, que fides utentium, que causa docendi, si sedem apostolicam et catholicam Ecclesiam uenerantur; ut super his et aliis que necessaria sunt ad indagandam plenius ueritatem per litteras uestras sufficienter instructi quid statui debeat melius intelligere ualeamus. Reuocandi autem eos et conuincendi secundum Scripturas super his que reprehensibilia denotauimus  uiam uobis in litteris quas communiter illis dirigimus aperimus.



IDEM CLERO ET POPULO uITERBIENSI.

 uergentis in senium seculi corruptelam non solum sapiunt elementa corrupta, sed et dignissima creaturarum ad imaginem et similitudinem condita conditoris, prelata priuilegio dignitatis uolucribus celi et bestiis uniuerse terre, testatur; nec tantum eo quasi deficiente iam deficit, sed inficit et inficitur scabra rubigine uetustatis. Peccat enim ad extremum homo miserrimus; et qui non potuit in sui et mundi creatione in paradiso persistere, circa sui et orbis dissolutionem degenerat, et pretii sue redemptionis circa fines seculorum oblitus,  dum uariis ac uanis questionum se nexibus ingerit, se ipsum laqueis sue fraudis innectit, et incidit in foueam quam parauit. Ecce etenim inimico homine messi Dominice superseminante semen iniquum, segetes in zizania pullulant uel potius polluuntur, triticum arescit et euanescit in paleas, in flore tinea, et uulpes in fructu demoliri uineam Domini moliuntur. Noua siquidem sub Nouo Testamento Achor progenies de Spoliis Iericho regulam auream palliolumque furantur, et Abiro, Dathan et Chore soboles detestanda nouis thuribulis fermentatum thymiama nouis uoluit altaribus adolere, dum nox nocti scientiam indicat, dum cecus prebet ceco ducatum, dum hereses pullulant, et quem diuine reddit hereditatis expertem, sue constituit  hereticus heresis et damnationis heredem. Hi sunt caupones qui aquam uino commiscent et uirus draconis in aureo calice Babylonis propinant, habentes secundum Apostolum speciem pietatis, uirtutem autem eius penitus abnegantes. Licet autem circa uulpes huiusmodi paruulas, species quidem habentes diuersas, sed caudas adinuicem colligatas, quia de uanitate conueniunt in idipsum, diuersa predecessorum nostrorum temporibus emanauerint instituta, nondum tamen usque adeo pestis potuit mortificari mortifera quin sicut cancer amplius serperet in occulto, et iam in aperto sue uirus iniquitatis effundat, dum palliata specie religionis et  multos decipit simplices, et quosdam seducit astutos, factus magister erroris qui non fuerat discipulus ueritatis. Ne autem nos, qui licet circa horam undecimam, inter operarios tamen, imo super operarios uinee Domini Sabaoth sumus a patrefamilias euangelico deputati, et quibus ex officio pastorali sunt oues Christi commisse, nec capere uulpes demolientes uineam Domini nec arcere lupos ab ouibus uideamur, et ob hoc merito uocari possimus canes muti non ualentes latrare, ac perdamur cum malis agricolis, et mercenario comparemur, contra defensores, receptatores, fautores et credentes hereticorum aliquid seuerius duximus statuendum; ut qui per so ad uiam rectitudinis reuocari non possunt, in suis saltem defensoribus et  fautoribus ac etiam credentibus confundantur; et cum se uiderint ab hominibus euitari, reconciliari desiderent unitati. De communi ergo fratrum nostrorum consilio, assensu quoque archiepiscoporum et episcoporum apud sedem apostolicam existentium, districtius inhibemus ne quis hereticos receptare quomodolibet uel defendere aut ipsis fauere uel credere quoquomodo presumat; presenti decreto firmiter statuentes ut si quis aliquid horum facere forte presumpserit, nisi primo secundoue commonitus a sua super hoc curauerit presumptione cessare ipso iure sit factus infamis, nec ad publica officia uel consilia ciuitatum nec ad eligendos aliquos ad huiusmodi nec ad testimonium admittatur.  Sit etiam intestabilis, nec ad hereditatis successionem accedat. Nullus preterea ipsi cogatur super quocunque negotio respondere. Quod si forsan iudex exstiterit, eius sententiam nullam obtineat firmitatem, nec cause alique ad eius audientiam perferantur. Si fuerit aduocatus, eius patrocinium nullatenus admittatur; si tabellio, instrumenta confecta per ipsum nullius penitus sint momenti, sed cum auctore damnato damnentur. In similibus etiam idem precipimus obseruari. Si uero clericus fuerit, ab omni officio et beneficio deponatur; ut quo maior est culpa, grauior exerceatur uindicta. Si quis autem tales, postquam ab Ecclesia fuerint denotati, contempserit euitare, anathematis se nouerit sententiam incurrisse. In terris uero nostre temporali  iurisdictioni subiectis bona eorum statuimus publicari. Et in aliis idem fieri precipimus per potestates et principes seculares; quos ad id exsequendum, si forte negligentes existerent, per censuram ecclesiasticam appellatione postposita compelli uolumus et mandamus. Nec ad eos bona ipsorum ulterius reuertantur; nisi his ad cor redeuntibus et abnegantibus hereticorum consortium aliquis uoluerit misereri, ut temporalis saltem pena corripiat quem spiritualis non corrigit disciplina. Cum enim, secundum legitimas sanctiones, reis lese maiestatis punitis capite, bona confiscentur ipsorum, corum filiis uita solummodo ex misericordia conseruata,  quanto magis qui oberrantes in fide Domini Dei Filium Iesum Christum offendunt, a capite nostro, quod est Christus, ecclesiastica debent districtione precidi et bonis temporibus spoliari, cum longe sit grauius eternam quam temporalem ledere maiestatem. Nec huius seueritatis censuram orthodoxorum etiam exheredatio filiorum quasi cuiusdam miserationis pretextu debet ullatenus impedire, cum in multis casibus etiam secundum diuinum iudicium filii pro patribus temporaliter puniantur, et iuxta canonicas sanctiones quandoque feratur ultio non solum in auctores scelerum sed et in progeniem damnatorum. Decernimus ergo, . . . nostre inhibitionis et constitutionis, etc.



TITULUS XIu. De falsariis.



IDEM REMENSI ARCHIEPISCOPO ET EIUS SUFFRAGANEIS.

 Dura sepe mandata et institutiones interdum iniquas a sede apostolica emanare multi arguunt et mirantur, et in hoc ei culpam imponunt in quo sinceritas eius culpe prorsus ignara per innocentiam excusatur. Nos etenim circa negotia maiora frequentius occupati, et curam uniuersorum ex officio nostro gerentes, per quod sumus omnibus debitores cum omnibus apud nos instantibus incontinenti satisfacere non possimus, quidam, eo quod a semita iustitie oberrantes, aut ultra quam permittit honestas sue petitionis licentiam extendentes, exaudiri non possunt, in motum proprium uoluntatis irrumpunt,  et ad sua ingenia falsitatis et artes perditionis cum animi exquisita malitia recurrentes, per false astutiam speciei candorem puritatis apostolice denigrare ac deprauare nituntur. Ex cuius falsitatis ingenio quot et quanta mala proueniant, cum per eam et innocentes quandoque damnentur, et rei ab obiectis criminibus absoluantur, nec non et apostolice sedis ledatur auctoritas, ipsa rei euidens malitia protestatur. Licet autem huiusmodi falsitas aliquandiu possit cum operibus tenebrarum abscondi, tamen quia per eam beatis apostolis specialiter infertur iniuria, ille a quo in persona eorum Romana Ecclesia auctoritatem super uniuersas ecclesias accepit  perniciem tanti sceleris non patitur in tantum preiudicium eorum diutius occultari. Accidit enim nuper in Urbe quod quidam huiusmodi falsitatis astutiam perniciosius exercentes in suis fuerunt iniquitatibus comprehensi, ita quod bullas tam sub nomine nostro quam bone memorie C. pape predecessoris nostri, quas falso confinxerant, et quamplures litteras bullis signatas eisdem inuenimus apud eos. Nos autem honori Romane Ecclesie et utilitati omnium paterna uolentes sollicitudine prouidere, de consilio fratrum nostrorum statuimus et sub excommunicationis pena et suspensionis ordinis et beneficii districtius inhibemus ne  quis apud sedem apostolicam de cetero litteras nostras nisi a nobis uel de manibus illorum recipiat qui de mandato nostro sunt ad illud officium deputati. Si uero persona tante auctoritatis exstiterit ut deceat eum per nuntium litteras nostras recipere, nuntium ad cancellariam nostram uel ad nos ipsos mittat idoneum, per quem litteras apostolicas iuxta formam prescriptam recipiat. Si quis autem in hac parte mandati nostri transgressor exstiterit, si laicus fuerit, excommunicationi subiaceat, si clericus, officii sui et beneficii suspensione damnetur. uerum quia, sicut a falsariis ipsis accepimus, tam ad partes uestras quam ad ceteras regiones per litteras transmissas ab eis sue iniquitatis falsitas multipliciter est diffusa, fraternitati uestre per apostolica scripta  mandamus quatenus prouinciale concilium euocetis, in quo solemniter et regulariter statuatis ut per singulas parochias publice proponatur quod si quis a sede apostolica litteras impetrauit quarum tenor possit esse suspectus, et eis uti uoluerit, ut statutam penam euadat, primo fiat collatio de falsa bulla cum uera, et si eam inuenerit falsitate notandam, episcopo diecesano, abbati, uel archidiacono loci easdem litteras non differat presentare; qui ueritate comperta illum qui tales litteras reportauit, si laicus est, excommunicationi subiiciat, si clericus, eum ab officio beneficioque suspendat. Ad hec adiicientes statuimus ut generalem excommunicationis sententiam promulgetis, quam per singulas parochias faciatis frequentius innouari, quod si  quis falsas litteras se cognoscit habere, intra Xu dies litteras illas aut destruat aut resignet, si penam uoluerit excommunicationis euadere, quam, nisi forsan in mortis articulo, sine speciali mandato nostro a quocunque nolumus relaxari; nec etiam, si presumpta fuerit contra hoc absolutio, quidquam habeat firmitatis, ne forte post tempora nostra falsitas interim occultata cuiquam ualeat preiudicium generare. Ceterum ad maiorem illius notitiam falsitatis habendam, ut fieri possit bulle false cum uera collatio presentibus litteris unam de bullis falsis cum uera bulla duximus apponendam, districtius iniungentes ut quascunque litteras inueneritis hac uel alia falsitate notandas, si quid actum occasione illarum,  appellatione postposita irritetis, ita quod huiusmodi falsitas nullo temporis spatio ualeat excusari, et portitores earum tandiu faciatis sub arcta custodia detineri donec receperitis super hoc nostre beneplacitum uoluntatis.



IDEM ARCHIDIACONO ET CANONICIS MEDIOLANENSIBUS.

 Licet ad regimen apostolice sedis, que dante Domino uniuersarum Ecclesiarum mater est et magistra, insufficientes nos uita et scientia reputemus, quantum tamen Dominus nobis sua miseratione concesserit, ab his proposuimus abstinere per que nobis possit merito derogari; quanquam ex infirmitatis humane defectu non sic formam perfectionis  semper et in omnibus imitari possumus quin aliquid aliquando in nostris subrepat operibus quod minus circumspecte prouidentie ualeat imputari, quod tamen non ex industria uel conscientia certa, sed interdum ex ignorantia uel nimia occupatione contingit. Significastis siquidem nobis per litteras uestras quod cum quedam uobis fuissent littere presentate, per quas uobis districte precipere uidebamur ut I. de Cimil. clericum ecclesie uestre in canonicum reciperetis et fratrem, nec aliquem alium in canonicum uocaretis donec ipse prebende beneficium plenarie fuisset adeptus, earum tenore diligenter inspecto uix eas credidistis de nostra conscientia processisse, uel si etiam processerint, per nimiam importunitatem fuisse obtentas. Ceterum cum easdem  litteras, sicut uiri prouidi et discreti, ad nostram remisissetis presentiam, ut ex earum inspectione plenius nosceremus utrum ex nostra conscientia processissent, plus in eis inuenimus quam uestra fuisset in eis discretio suspicata. Nam licet in stylo dictaminis et forma scripture aliquantulum ceperimus dubitare, bullam tamen ueram inuenimus, quod primum nos in uehementem admirationem induxit, cum litteras ipsas sciremus de conscientia nostra nullatenus emanasse. Bullam igitur hinc inde diligentius intuentes, in superiori parte, qua filo adheret, eam aliquantulum tumentem inuenimus; et cum filum ex parte tumenti sine uiolentia qualibet attrahi fecissemus, bulla in filo altero remanente, filum ex parte illa fuit ab ipso sine qualibet difficultate  auulsum; in cuius summitate adhuc etiam incisionis indicium apparebat, per quod liquido deprehendimus bullam ipsam ex aliis litteris extractam fuisse ac illis per uitium falsitatis insertam. Cum ergo tantus excessus relinqui non debeat impunitus, mandamus quatenus dictum I. nisi infra XX dies post harum susceptionem a uobis commonitus ad presentiam nostram cum testimonio litterarum uestrarum satisfacturus accesserit, extunc ab omni ecclesiastico beneficio et clericali officio, sublato cuiuslibet contradictionis et appellationis obstaculo, suspendatis; uel si beneficio caret, anathematis eum uinculo innodetis; cum ab hac culpa non de facili sit credendus immunis, cum nec per fratres  nec per consanguineos nostros nos, licet sepius rogatos, potuisset inducere ut super hoc nostras uobis litteras mitteremus. Ex quo fraudem auctoris, etsi principalis falsarius ipse non fuerit, sufficienter agnoscere potuisset presertim cum eo tempore presens fuisse dicatur quo contra falsarios publice constituimus, inter cetera, sub pena excommunicationis firmiter inhibentes ne quis litteras apostolicas nisi de manu nostra uel bullatoris nostri reciperet, illis duntaxat exceptis quibus propter excellentiam dignitatis indulsimus ut per nuntios fideles et notos id ipsum possent efficere. Ut autem uarietates huiusmodi falsitatis, quas hactenus deprehendimus,  uos ipsi de cetero deprehendere ualeatis, eas uobis presentibus litteris duximus exprimendas. Prima species falsitatis hec est, ut falsa bulla litteris apponatur; secunda, ut filum de uera bulla extrahatur ex toto, et per aliud filum immissum falsis litteris inseratur; tertia, ut filum ab ea parte in qua charta plicatur incisum cum uera bulla falsis litteris immittatur sub eadem plicatura cum filo similis canapis restauratum. Quarta, quod a superiore parte bulle altera pars fili sub plumbo rescinditur, et per idem filum litteris falsis inserta reducitur infra plumbum. Quinta, cum litteris bullatis et redditis aliquid in eis per rasuram tenuem immittatur. Eos etiam a crimine falsitatis non reputamus immunes qui contra constitutionem nostram premissam scienter litteras  nostras nisi de nostra uel bullatoris nostri manu recipiunt. Eos quoque qui accedentes ad bullam falsas litteras caute proiiciunt, ut de uera bulla cum aliis sigillentur. Sed he due species falsitatis non possunt facile deprehendi nisi uel in modo dictaminis uel in forma scripture, uel qualitate charte falsitas cognoscatur. In ceteris autem diligens indagator falsitatem poterit diligentius intueri, uel in adiunctione filorum, uel in collatione bulle, uel motione, uel obtusione; presertim si bulla non sit equalis, sed alicubi magis sit tumida, alibi magis depressa.



IDEM ANTIBARENSI ARCHIEPISCOPO.

 Quam graui pene subiaceat qui litteras apostolicas falsare non timent et ueras a nobis impetratas  litteras occultantes, falsis uti litteris non uerentur, fraternitatem tuam credimus non latere. Ad audientiam siquidem nostram ex litteris karissimi in Christo filii nostri Wlcan. Dioclie regis illustris, necnon et tenore litterarum tuarum quas dilecto filio I. capellano nostro apud Durachium direxisti, noueris peruenisse quod cum Dominicus quondam Suacensis episcopus, qui coram eodem capellano et dilecto filio S. subdiacono nostro tunc in partibus illis gerentibus legationis officium fuerat de homicidio accusatus, et in concilio apud Antibarim pontificalem resignauerat dignitatem, ad nostram olim presentiam accessisset, a nobis rediens quasdam tibi litteras presentauit, quas de uerbo ad uerbum in litteris iam dicto capellano I. ex parte  tua directis perspeximus contineri, quibus sibi asserebat a nobis pontificale officium restitutum. Tu uero litteris illis fidem adhibens uenerabilem fratrem nostrum G. quem in Suacensem episcopum electum canonice diceris consecrasse ab eadem ecclesia remouisti, prefato Dominico occasione litterarum falsarum in ipsa Ecclesia restituto. Prefatus autem rex, sicut suis nobis litteris innotuit, non credens de nostra conscientia litteras illas emanasse, tam ipsum Dominicum quam prefatum episcopum nostro precepit conspectui presentari, humiliter petens rescripto apostolico edoceri quidquid duxerimus de ipso negotio statuendum. Nos uero rescriptum litterarum falsarum diligentius intuentes, in eis tam in  continentia quam in dictamine manifeste deprehendimus falsitatem, ac in hoc sumus non modicum admirati quod tu tales litteras a nobis credideras emanasse, cum presertim scire debeas sedem apostolicam in suis litteris consuetudinem hanc tenere ut uniuersos patriarchas, archiepiscopos et episcopos fratres, ceteros autem, siue reges sint siue principes, uel alios homines cuiuscunque ordinis filios in nostris litteris appellemus. Et cum uni tantum persone littere apostolice diriguntur, nunquam ei loquimur in plurali, ut uos, siue uester, et similia in ipsis litteris apponantur. In falsis autem tibi litteris presentatis in salutatione dilectus in Christo filius uocabaris, cum in omnibus litteris quas tibi aliquando transmisimus te uidere potueris  a nobis fratrem uenerabilem appellatum. Propter quod sic te esse uolumus in similibus circumspectum ut per falsas litteras nequeas denuo circumueniri uel falli; sed hic litteras apostolicas studeas diligentius intueri, tam in bulla quam in filo, tam etiam in charta quam in stylo, quod ueras pro falsis uel falsas pro ueris aliquo modo non admittas. Scire namque te uolumus quod cum sepefatus Dominicus olim ad apostolicam sedem accessisset, nos cum fratribus nostris examinantes diligentius causam ipsius, eum ad te cum nostris litteris duximus remittendum; quarum rescriptum nunc tibi sub bulla nostra mittimus introclusum. Sed ipse, tanquam homo iniquus, sicut eius opera manifestant,  ueras litteras supprimens, quas ex benignitate sedis apostolice concesseramus eidem, falsas tibi non timuit litteras presentare. Ceterum quia dignum est ut qui noluit benedictionem, prolongetur ab ea, et prefatus Suacensis episcopus non sine labore maximo se curauit nostro conspectui presentare, predicto Dominico, tanquam qui de sua iustitia diffidebat, et remordebat eum predicte conscientia falsitatis, minime ueniente, imo, licet, ut dicitur, iter arripuerit ueniendi, ac promiserit se uenturum, ad partes tamen Ungarie se transtulit, ut nostram presentiam declinaret, uolentes et illum de sua presumptione punire et sepe nominato episcopo paterna pietate succurrere, fraternitati tue per apostolica scripta mandamus et districte  precipimus quatenus si forte occasione litterarum illarum in aliquo processisti, irritum denuntians penitus et inane, iam dictum D. si denuo uenire ad partes illas presumpserit, omni dilatione, occasione, et appellatione postposita in aliquo facias monasterio districti ordinis ad agendam penitentiam arcte recludi. Prenominatum autem G. episcopum, si premissis ueritas suffragatur, in suo loco et dignitate sublato contradictionis et appellationis obstaculo restituas et facias in episcopatu suo pacifice permanere, illos ecclesiastica districtione compescens qui se tibi duxerint temeritate qualibet opponendos.


 Decretum eiusdem in constitutione Lateranensis palatii promulgatum.

 Ad falsariorum malitiam confutandam iam alia uice recolimus apostolicas litteras destinasse, in quibus falsitatis modos, ne quis se posset per ignorantiam excusare, meminimus plenius distinxisse. Quia uero nonnunquam euenit ut falsas litteras exhibentes, postquam super his fuerint redarguti, ad excusationem suam dicant se huiusmodi litteras per alios impetrasse, de communi fratrum nostrorum consilio duximus statuendum ut qui litteris nostris uti uoluerint, eas prius examinent diligenter; quoniam si falsis litteris usos se dixerint ignoranter, eorum sera penitentia euitare nequibit penas inferius denotatas. Nos enim omnes  falsarios, qui per se uel per alios uitium falsitatis exercent, cum fautoribus et defensoribus suis anathematis uinculis decreuimus innodatos, statuentes ut clerici qui falsarii fuerint deprehensi, per ecclesiasticum iudicem degradati seculari potestati tradantur secundum constitutiones canonicas puniendi, per quam et laici qui fuerint de falsitate conuicti legitime puniantur. Qui uero sub nomine nostro litteris falsis utuntur, si clerici fuerint, officiis et beneficiis ecclesiasticis spolientur; si laici, tandiu maneant excommunicationi subiecti donec satisfaciant competenter; ita tamen ut in istis et in illis malitia grauius quam negligentia puniatur. Quod et de his qui falsas impetrant litteras statuimus obseruandum.



TITULUS Xu. De rescriptis et eorum interpretationibus.



IDEM UNIuERSIS ARCHIEPISCOPIS ET EPISCOPIS ET ALIIS ECCLESIARUM PRAELATIS.

 Ne promotionis nostre primitias Domino negaremus, qui ei uniuersa opera nostra consecrare tenemur, statim post electionem nostram tam pauperum quam aliorum apud sedem apostolicam existentium petitionibus intendere cepimus et eorum negotia promouere; ne si otio tanto tempore uacaremus, corpus et animus ex otiositate torperent. uerum quoniam insolitum fuit hactenus ut sub dimidia bulla ad tot et tam remotas prouincias littere apostolice mitterentur, et ex hoc littere ipse diutius quam uellemus possent ex alicuius dubitatione  suspendi, ut quorum interest parcamus laboribus et expensis, uniuersas litteras que ab electionis nostre die usque ab solemnitatem consecrationis sub bulla dimidia emanarunt, parem cum illis firmitatem obtinere decernimus que in bulla integra diriguntur.



IDEM MEDIOLANENSI ARCHIEPISCOPO.

 Cum adeo scripta sedis apostolice moderemur ut ex certa scientia nichil in eis faciamus apponi quod de iure debeat reprehendi, miramur non modicum  et mouemur quod quoties ad te uel ad aliquos tibi subiectos nostras litteras destinamus, te super eis mirari rescribis, ac si mandaremus aliquid inhonestum. Ideoque mandamus quatenus cum ad te uel ad tuos littere apostolice diriguntur, earum tenorem diligenter attendas, et quod mandatur in eis, dum tamen nec per suppressionem ueritatis aut expressionem falsitatis obtente fuerint, facias effectui mancipari.



IDEM ELECTO, DECANO, ET MAGISTRO N. DE LEuENTIES CANONICO CAMERACENSI.

 Causam que inter Premonstratensem et Pruniensem ecclesias super possessionibus de Anapia uertitur discretioni uestre commisisse meminimus fine canonico terminandam. Sed quia in litteris illis  animaduertimus fuisse insertum quod si alterutra partium legitime citata presentiam uestram adire uel iudicio parere contemneret, uos nichilominus presentis partis probationes recipere et quantum de iure possetis in cause cognitione ac decisione procedere minime tardaretis, nos uolentes ut clausula illa, quantum de iure poteritis, que antequam de probationum receptione mentio fieret fuerat inserenda, clausulam illam de probationum receptione precedat, discretioni uestre per apostolica scripta mandamus quatenus ipsam intelligentes ibidem, in eadem causa iuxta tenorem litterarum nostrarum procedere non tardetis, attente prouiso ut si occasione clausule memorate aliquid constiterit in alterutrius partis preiudicium attentatum,  id uiribus decreuimus cariturum.



IDEM CLUNIENSI EPISCOPO.

 Cum M. Ferrariensis canonicus, etc. Et infra: Cum in constitutione predicta et confirmatione sedis apostolice uel fuerit uel esse debuerit, sicut consueuit, expressum, nisi in tantum excrescerent Ecclesie facultates quod pluribus possint sufficere competenter, et cum idem canonici in derogationem sue constitutionis ad uacaturas prebendas quatuor receperint ultra numerum constitutum, antiquis canonicis prebendas cum integritate percipientibus consuetas, superexcrescentes redditus predictis canonicis appellatione remota facias assignari; ita tamen quod si ex eis pares cum aliis potuerint sortiri prebendas, quod super fuerit in  communes canonicorum usus, siue ut prius statuerant, siue aliter prout melius uidebitur conuertatur, reuocatis in irritum omnibus quecunque ab alterutra partium in preiudicium alterius post motam questionem coram episcopo Ferrariensi circa prebendas uel possessiones fuerint innouata.



TITULUS XuI. De abrenuntiatione.



IDEM SUFFREDO AUGUSTENSI PRAEPOSITO.

 Ex ore sedentis in throno, etc. Et infra:  Quia B. de prepositura ipsa non fuit aliquatenus inuestitus, etsi mandatum fuerit ut de eadem inuestiretur, de qua etiamsi inuestitus fuisset, per hoc quod A. reuerentiam exhibuit que debetur preposito, iuri suo renuntiasse uidetur; nos attendentes sibi de iure non potuisse competere ut per appellationem ob id interpositam communem ordinationem Ecclesie impediret, intelligentes etiam te a maiori parte tam dignitate quam numero eorum quos ius eligendi constabat habere electum fuisse canonice in prepositum, electionem tuam auctoritate apostolica confirmamus.



IDEM ABBATI ET CONuENTUI DE PIGAuIA.

 Cum bone memorie Ce. pape, etc. Et infra: Cum iudices delegati partes ad suam presentiam  auctoritate apostolica euocassent, memoratus episcopus Mersburgensis delegatos ipsos suspectos sibi proposuit, et causas suspicionis multiplices assignauit. Consequenter etiam eorum uolens iudicium declinare, sedem apostolicam appellauit. Sed reuersus postmodum, coram eisdem sacramentum calumnie prestitit, testes produxit, petitis dilationibus et obtentis. Ipsi ergo iudices procedentes in causa, auditis utriusque partis rationibus et plenius intellectis, gesta omnia sigillorum suorum munimine roborata ad sedem apostolicam destinarunt, terminum partibus imponentes quo recepture sententiam apostolico se conspectui personaliter presentarent; ad quem tu personaliter accedens, episcopus pro se  misit dilectos filios H. et B. responsales, qui gesta que delegati transmiserant nec publicari debere dicebant nec fidem eis penitus adhibendam, cum et a suspectis iudicibus et post appellationem legitime interpositam recepta fuerint et descripta, parte tua contrarium postulante. Quia uero memoratus episcopus, eo quod iuramentum prestitit de calumnia, et a delegatis inducias postulauit, et testes coram eis produxit, appellationi renuntiasse uidetur, et eorum examini consensisse, nos habito fratrum consilio in premissa incidenti questione interlocuti fuimus quod deberent que coram predictis iudicibus gesta fuerant publicari, ut secundum tenorem ipsorum nostra tandem sententia formaretur. Et infra: Quia tam per confessiones quam per attestationes  constitit quod fide hinc inde data compromissum est in arbitrium archiepiscopi memorati Magdeburgensis, nos de consilio fratrum nostrorum ipsum arbitrium decreuimus obseruandum, illis duntaxat exceptis capitulis que contra libertatem ipsius monasterii et duarum capellarum eiusdem in arbitrio sunt expressa; cum etsi sponte uolueris, de iure tamen nequiueris sine licentia Romani pontificis renuntiare priuilegio uel indulgentiis libertatis que monasterium illud indicant ad ius et proprietatem Romane Ecclesie pertinere, presertim cum in ultime commissionis litteris contineatur expressum quod predecessor noster C. super renuntiatione a  te super priuilegio et aliis scriptis facta nullum tibi uel successoribus tuis aut etiam monasterio et duabus capellis de Pigauia preiudicium uoluit generari.



TITULUS XuII. De circumuentis.



IDEM LUCENSI EPISCOPO ET ABBATI DE MOLON.

Cum illius uicem non suffragantibus meritis geramus in terris de cuius uultu prodit iudicium et uident oculi equitatem, etc. Et infra: Si uobis constiterit abbatem ipsum Celle-noue ad sedem apostolicam, antequam episcopus in eum suspensionis et excommunicationis et in monasterium interdicti sententias tulerit, legitime appellasse uel esse a iurisdictione ipsius Auriensis episcopi exemptum,  eo non obstante quod abbas ab episcopo, sicut dicitur, circumuentus preter fratrum suorum consensum ei obedientiam repromisit, cum fraus et dolus ei patrocinari non debeant, sententias illas iudicetis appellatione remota penitus non tenere. Alioquin faciatis eas per censuram ecclesiasticam inuiolabiliter usque ad satisfactionem congruam obseruari. Quod si forte abbas ipse in exemptionis probatione defecerit, nec legitima se poterit prescriptione tueri, licet probet se ante dictas sententias appellasse, nichilominus tamen monasterium ipsum Auriensi iudicetis Ecclesie subiacere, in cuius diecesi est fundatum. Similiter eo in appellationis probatione deficiente, si uobis de exemptione uel legitima prescriptione constiterit, tam abbatem quam monasterium  ab eiusdem episcopi et ecclesie ipsius super hoc impetitione penitus absoluatis.



IDEM ARCHIEPISCOPO ET PRAEPOSITO SANCTI ANDREAE.

 Cum uniuersorum fidelium ab ipso Domino Iesu Christo pastorali sit nobis cura commissa, sollicitudini nostre dignoscitur expedire ut sic debeamus quoslibet in suis rationibus confouere quod aliorum iura in conspectu Ecclesie dispendium non sustineant, sed firma et illibata debeant permanere. Intelleximus siquidem dilecto filio G. canonico Sancti Ioannis in Leodio referente quod cum et ipse et L. clericus, ducti quadam animi leuitate, permutationem prebendarum suarum inter se tractare cepissent, quia utilitatem utriusque imminere  credebant, tandem idem L. clericus occasione dicte permutationis, prebenda eiusdem G. quam in ecclesia Beate Marie Namurcensis habebat, cuidam suo consanguineo assignata, prebendam sancti Bartholomei, quam sepedicto G. promiserat, nequaquam uoluit resignare; et sic idem G.  sua spe remansit omnino frustratus. Cum igitur deceptis et non decipientibus iura subueniant, fraus etiam et dolus nemini debet patrocinium impertiri, licet ipsi de se non possent ecclesiastica beneficia permutare, ut tamen simplicitati uenia tribuatur, discretioni uestre per apostolica scripta mandamus quatenus si uobis constiterit pretaxatum G. taliter fuisse  deceptum, ab ipsa Namurcensi prebenda, quam diu dicitur possedisse, amoto consanguineo ipsius L. uel quolibet alio illicito detentore, eamdem sublato appellationis obstaculo G. faciatis restitui memorato, et eumdem ipsius pacifica possessione gaudere.



TITULUS XuIII. De his que ui metusue causa geruntur.



IDEM DECANO ET SUBDECANO LINCOLNIENSI.

 Ad audientiam nostram dilecto filio magistro He. significante peruenit quod cum ecclesiam de Cheuele auctoritate sedis apostolice canonice fuisset adeptus, et aliquandiu pacifice possedisset, grauissimo tandem regis metu quod eam resignaret iurare coactus, eam in eorum ad quos pertinebat manibus resignauit. Quia uero que ui metusue causa  fiunt, carere debent robore firmitatis, mandamus quatenus si eumdem magistrum eo metu ad resignationem faciendam uobis constiterit fuisse coactum qui potuerit uel debuerit cadere in constantem, non obstante iuramento predicto, quo non ad repetendum sed ad resignandum solummodo tenebatur, prefatam ecclesiam ei per censuram ecclesiasticam sublato appellationis obstaculo restitui faciatis.



IDEM MASSILIENSI ET AGATENSI EPISCOPIS.

 Cum dilectus filius abbas de Ferendillo  , etc. Et infra: Quia constitit nobis de uoto emisso et prestito iuramento a canonicis insularum quod regulam Cisterciensem obseruarent, non obstante  uiolentia que proponebatur illata, cum neque metum mortis continuerit, neque corporis cruciatum, et ideo non debuerat cadere in constantes, nec obsistente dolo quo se proponebant fuisse seductos, cum talis dolus non tam ad circumuentionem abbatis de Floreia quam ad fatuitatem eorum debeat retorqueri, super restitutione petita silentium de consilio fratrum nostrorum duximus eis sententialiter imponendum.



TITULUS XIX. De licitis et illicitis iuramentis.



IDEM HUGONI COMITI ET MARSUCTO PISANO CANONICO.

 Significante dilecto filio Rubeo ciue Pisano ad nostram noueritis audientiam peruenisse quod cum domum suam cum horto Gal. Pisano ciui pro  CCLII libris pignori obligasset et promisisset, cautione prestita iuramenti, quod nisi domum ipsam statuto inter eos termino recolligeret, eumdem creditorem ulterius super ea minime molestaret, infra statutum tempus per certum et fidelem nuntium pecuniam remisit, quam idem nuntius, infideliter agens, sicut ei iniunctum fuerat, non persoluit. Cumque postmodum predictus R. ab imperatore captus pariter et detentus multa pericula sustinuerit et labores, nec dicto G. satisfacere potuerit, ut debehat,  nunc per Dei gratiam libertati pristine restitutus, paratus est pecuniam reddere creditori; licet ipse prorsus eam recusaret recipere, quia ei non eam statuto termino persoluit. Cum igitur pactum commissorie sit in pignoribus improbatum, et, quantum in eo fuit, predictus R. iuramenti debitum adimpleuerit, cum per eum quem certum et fidelem nuntium sperabat pecuniam remiserit termino constituto, et dum in imperiali fuit captione detentus, satisfacere non potuerit creditori, deuotioni uestre presentium auctoritate mandamus quatenus si premissis ueritas suffragatur, predictum creditorem, ut sorte contentus existat, pensionibus prefati pignoris computatis in sortem, et domum ipsam et hortum prefato R. omni postposita dilatione resignet,  per censuram ecclesiasticam pacto uel tali iuramento nequaquam obstante, admonitione premissa, sublato contradictionis et appellationis obstaculo, compellatis.



IDEM ARCHIEPISCOPO ARMERIENSI [Ameliensi episcopo].

 Sicut nostris est auribus intimatum, Ecclesia dudum Tudertina uacante, ipsius canonici et uenerabilis frater noster episcopus uidens quod cum eis, dum in minori esset officio constitutus, iuramenta quedam in damnum episcopalis iuris fecerunt prius quam de pontificis electione tractatus aliquis haberetur; que utrum seruari debeant, cum ex eis presertim contingeret episcopales redditus minorari, tanquam uir prouidus et discretus olim nos idem  duxit episcopus consulendos. Nos ergo saluti eius paterna uolentes sollicitudine prouidere, pro iuratione incauta imponi sibi fecimus penitentiam congruentem. Et nichilominus attendentes quod iuramentum, non ut esset iniquitatis uinculum, fuerit institutum, et quod non iuramenta sed periuria potius sunt dicenda que contra ecclesiasticam utilitatem attentantur, fraternitati tue per apostolica scripta mandamus quatenus personaliter ad Ecclesiam Tudertinam accedens, quod in damnum episcopalis iuris repereris taliter attentatum, nostra suffultus auctoritate in statum debitum appellatione remota reducas, faciens quod decreueris, etc.



IDEM ILLUSTRI REGI ARAGONUM.

 Ex tenore litterarum tuarum nobis innotuit  quod quidam consiliarii tui, quin imo potius deceptores, tuum animum induxerunt ut iurares, irrequisito assensu populi, usque ad certum tempus patris tui conseruare monetam, que tamen circa mortem ipsius fuerat legitimo pondere defraudata. Quoniam autem eadem moneta est adeo diminuta et minoris ualoris effecta quod graue propter hoc in populo scandalum generatur, tu quod egeras indiscrete, discrete cupiens reuocare, ac necessitati populi satisfacere, ab obseruatione iuramenti predicti,  ex quo tibi et regno tuo metuis graue periculum imminere, postulasti suppliciter a nobis absolui. Super hoc uero diligens indagator ueritate comperta potuisset facile intueri quod non tam erat absolutio necessaria quam interpretatio requirenda. Quoniam cum iuramentum fecisti, monetam aut falsam aut legitimam esse credebas. Si falsam , iuramentum fuisset illicitum et nullatenus obseruandum, et pro eo tibi esset penitentia iniungenda, cum iuramentum, ut esset iniquitatis uinculum, non fuerit institutum. Si uero ipsam legitimam esse credebas, iuramentum licitum fuit, et usquequaque seruandum. Et ut irreprehensibiliter obseruetur, consulimus et mandamus ut reprobata moneta que a legitimo  pondere fuerat diminuta, alia sub nomine patris tui moneta cudatur, quam ad legitimam pondus reducas, secundum eum statum quem tempore patris tui habuerit meliorem, ita quod et antiqua moneta, que ab illo statu falsata non fuerat, cum ea pariter expendatur, per quod dispendium uitari possit et iuramentum seruari.



TITULUS XX. De eodem et notoriis et canonica purgatione.



IDEM NEAPOLITANO ARCHIEPISCOPO.

 Ad nostram noueris audientiam uenisse quod dudum a te quasi per extorsionem tale fuit prestitum iuramentum quod in omni causa deberes ordinem iudiciarium obseruare. uerum quoniam secundum  traditiones canonicas manifesta accusatione non indigent nec in eis est ordo iudiciarius obseruandus qui debet in aliis obseruari, neque tu, quando sub premisso tenore iurasti, habebas in mente ut propterea uenires contra canonicas sanctiones, alioquin non iuramentum sed periurium potius exstitisset, nec aliqua ratione seruandum, nos iuramentum tuum benignius uolentes interpretari, ita quod consonet canonicis institutis, fraternitati tue auctoritate presentium intimamus quod in manifestis et notoriis ratione iuramenti premissi non credimus te teneri seruare subtilitatem ordinis iudiciarii, quam in his non seruari per omnia ipsa quoque iuris ratio postulat et requirit. Unde uidebitur, nec immerito, subtiliter intuenti de ordine  iudiciorum procedere ut in premissis non per omnia ordo iudiciarius obseruetur, quanquam et secundum approbatum intellectum Scripture diuine recte possit intelligi quod iurasti tu in omnibus causis ordinem iudiciarium obseruares, in illis uidelicet in quibus est ordo iudiciarius obseruandus. Sic ergo faciens et iuramenti tenorem seruabis, et instituta canonica non omittes.



IDEM C. QUONDAM HILDESEMENSI EPISCOPO.

 Miramur non modicum et non sine ratione mouemur quod contra nos ausus e ponere os in celum, asserens quod contra te nec citatum nec  conuictum non fuerat sententia proferenda. Sed ecce in quo alterum iudicas, te ipsum condemnas, cum tuum non fuerit de superiori temere iudicare, et in eo quod excusationem tuam imo potius accusationem nostram allegas, tertium membrum omiseris, cum in manifestis non sit ordo iudiciarius requirendus. uerum utrum excessus tuus fuerit manifestus, conscientie tue relinquimus discernendum, cum non potuerit esse occultum quod tam publice factum fuit et per totam Teotoniam publicum. Tu etiam confessus uideris de crimine, cum in litteris ad nos directis, quas adhuc apud nos in testimonium reseruamus, Herbipolensem te presumpseris episcopum appellare.



IDEM ARCHIPRESBYTERO SANCTI ANDREAE PALLIANENSIS.

  Quam sit graue crimen in clericis gloriari cum malefecerint et in rebus pessimis exsultare nullus sane mentis ignorat. Accepimus sane, quod non sine dolore referimus, quod cum Ricius de Serrone R. filiam suam cuidam Ioanni nomine tradiderit in uxorem, Petrus diaconus ecclesie Sancti Petri, filius sacerdotis, non erubuit publice profiteri se predictam feminam carnaliter cognouisse. Unde factum est quod predictus uir ad propria eam remitteret cui fuerat matrimonialiter copulata. Quapropter per apostolica scripta mandamus quatenus si tibi constiterit de premissis, omni contradictione et appellatione cessantibus prefatum ab officio et beneficio suspendere non postponas, compellens uirum  ut uxorem suam recipiat, eique sicut iustum est officium exhibeat maritale.



IDEM EXONIENSI EPISCOPO.

 Tua nos duxit fraternitas consulendos si de clericis publice concubinas habentibus, qui quando conueniuntur a te, se esse concubinarios diffitentur, nec apparet contra eos legitimus accusator, credendum sit testimonio bonorum uirorum inter quos uiuere dignoscuntur. Nos igitur consultationi tue taliter respondemus, quod si crimen eorum ita publicum est ut merito debeat appellari notorium, in eo casu nec accusator nec testis est necessarius, cum huiusmodi crimen nulla possit tergiuersatione celari. Si uero publicum est, non ex euidentia, sed ex fama, in eo casu ad condemnationem sola testimonia  non sufficiunt, cum non sit testimoniis, sed testibus iudicandum. Sed si de clericis illis talis habeatur suspicio ut ex ea scandalum in populo generetur, licet contra ipsos non apparuerit accusator, tu tamen eis canonicam potes purgationem indicere: quam si prestare noluerint, uel defecerint in prestanda, eos canonica poteris animaduersione punire.



IDEM SENONENSI ARCHIEPISCOPO.

 Quoniam ex dictis testium multa erat presumptio contra decanum Niuernensem, utpote cum esset manifeste probatum eum familiaritatem hereticorum  non solum habuisse, sed etiam captasse scienter, cum publica etiam laboraret infamia, et tantum suscitatum esset scandalum contra ipsum quod non posset canonica purgatione deleri, nec ipsum absoluere, nec purgationem quam obtulerat ab initio, et tunc etiam offerebat, recipere noluisti, sed ipsum cum litteris tuis ad sedem duxisti apostolicam destinandum, intelligens quod ex concessa nobis plenitudine potestatis citra penam canonicam dispensare possumus et ultra eam rigorem seueritatis attingere. Ceterum et postmodum in nostra presentia constituto communem audientiam in consistorio nostro concessimus, ubi se multipliciter nisus est excusare, illud presertim allegans, quod cum non apparente accusatore legitimo purgationem  offerret, testes contra eum non fuerunt aliquatenus admittendi. Nos igitur litterarum scientiam et honestatem morum in te pariter attendentes, licet ecclesiastica constitutio tales ab officio tantum usque ad purgationem canonicam doceat suspendendos, quod tamen etiam eum a beneficio propter immanitatem criminis, ut credimus, suspendisti, nolumus improbare; nec illud etiam propter causam improbamus eamdem; quod licet nullus contra eum accusator legitimus compareret, ad detergendam tamen huius pestifere mortis imo mortifere pestis radicem, ex officio tuo fama publica deferente uoluisti plenius inquirere ueritatem. Attendentes autem uulgatam infamiam, graue scandalum et uehementem suspicionem ex testium dictis  obortam, quia contra eumdem decanum facere uidebantur, cum propter eorum quod libet ei esset purgatio iniungenda, et seruantes et mollientes rigorem fratrum nostrorum archiepiscoporum et episcoporum apud sedem apostolicam existentium, purgationem quartedecime manus sui ordinis ei duximus iniungendam. Ipsum igitur ad te cum litteris apostolicis remittentes, ut ibi purgaretur ubi noscitur infamatus, mandamus quatenus ascitis tecum Niuernensi et Parisiensi episcopis, indictam ei a nobis purgationem accipias, ita tamen ut qui ad eius purgationem accesserint comprobandam, sint fide catholici, uita probati, qui conuersationem et uitam ipsius non tam moderno tempore nouerint  quam transacto. Purgatione uero recepta, beneficium ei restituere non postponas, ne cogatur uictus in cleri opprobrium mendicare. In penam autem familiaritatis illius quam cum hereticis scienter habuisse dignoscitur, eum ab officio uolumus manere suspensum, donec scandalum sopiatur; ita tamen ut publice familiaritatem hereticorum abiuret. Precipias insuper ipsi districte ut in predicta et aliis uillis circumpositis profiteatur et predicet fidem catholicam, ac confundat et detestetur hereticam prauitatem, sic deinceps uitam suam bonis adornans operibus ut infamia conuertatur in famam, et omne scandalum et suspicio de catholicorum  mentibus euellatur. Quod si forsan in purgatione defecerit, eum ecclesiastice dictrictionis mucrone percellas, et ab officio beneficioque depositum ad agendam penitentiam in arctum monasterium retrudere non omittas.



IDEM BISUNTIO ARCHIEPISCOPO.

 Licet in beato Petro apostolorum principe ligandi atque soluendi nobis a Domino sit attributa facultas, quam in subditis iuxta eorum exigentiam meritorum exercere libere debeamus, exemplo tamen illius qui omnes saluat et neminem uult perire, libentius ad absoluendum intendimus quam ligandum, etsi nonnulle sint culpe in quibus est culpa relaxare uindictam. Sane cum olim ex litteris G.  decani, C. cantoris Sancti Stephani, Ioannis Salinensis, T. de Grahi, et plurium aliorum canonicorum Ecclesie Bisuntine ad apostolice sedis audientiam peruenisset te uaria crimina commisisse, ac ab eis fuisse per easdem litteras super periurio et crimine Simonie et incestu delatum, felicis recordationis C. papa predecessor noster seruata iudiciaria grauitate tibi certum terminum assignauit quo, responsurus obiectis, apostolico te conspectui presentares. Cum autem tu iuxta tenorem facte tibi citationis ad sedem apostolicam accessisses, te et dilectis filiis Io. et C. archidiaconis apud sedem apostolicam constitutis, exspectauimus aliquandiu si qui forsan contra te procederent, et que de te litteris intimauerant, proponerent in scribendo.  Ceterum cum nec unus etiam appareret qui te impeteret de predictis, ne aliquid de contingentibus omittere uideremur, predictis archidiaconis uocatis ad presentiam nostram, et in nostra et fratrum nostrorum presentia constitutis, quesiuimus diligenter si quid super predictis aduersus te pro se uel aliis proponere uellent, et quod scripserant, legitime demonstrare. Ipsi autem quod non proposito accusandi hoc scripserant responderunt; sed quia tu super quibusdam incorrigibilis uidebaris, quedam de te sedi apostolice duxerant intimanda, sed nuntius qui pro litteris impetrandis accessit, mandati formam presumpsit excedere. Nos igitur fame tue consulere cupientes, dictis canonicis contra te  super predictis silentium duximus imponendum, ne te de certo eis super ipsis accusare liceat uel infamare, illius sequentes exemplum qui cum mulieri dixisset: Nemo te condemnauit, mulier? et illa: Nemo, Domine. Nec ego, inquit, te condemnabo. uade, iam amplius noli peccare . Quia uero predicti canonici citra uinculum inscriptionis desistere uoluerunt, eis de iuris permissione id non duximus imputandum. Ne autem in absolutione tua nimis procedere uideamur, quamuis potius in odore bone opinionis cepiscoporum nostrorum quam eorum infamia delectemur, uenerabili fratri nostro Cabilonensi episcopo et dilecto filio abbati  de firmitate inquisitionem fame tue duximus committendam.



TITULUS XXI. De inquisitione culparum.



IDEM NEAPOLITANO ARCHIEPISCOPO ET C. SANCTI LAURENTII IN LUCINA PRESBYTERO CARDINALI APOSTOLICAE SEDIS LEGATO.

 Nihil est pene quod magis debeat formidare prelatus quam uitium negligentie; quia, si iuxta testimonium ueritatis de omni uerbo otioso in die iudicii redditurus est rationem, quanto magis de omni bono neglecto, cum eum etiam qui opus Dei fecerit negligenter Scripture diuine sententia maledicat? Heli namque summus sacerdos, licet in se ipso bonus existeret, quia tamen filiorum excessus  efficaciter non corripuit, et in se pariter et in ipsis animaduersionis diuine uindictam excepit, dum filiis [.....] in bello peremptis, ipse de sella corruens fractis ceruicibus exspirauit. Ad corrigendos igitur subditorum excessus tanto diligentius debet prelatus assurgere quanto damnabilius correctionem eorum negligeret; contra quos, ut de notoriis excessibus taceatur, etsi tribus monitis procedere possit, per accusationem uidelicet, denuntiationem et inquisitionem ipsorum; ut tamen in omnibus diligens adhibeatur cautela, sicut accusationem legitimam precedere debet inscriptio, sic et denuntiationem caritatiua correctio, et inquisitionem clamosa debet insinuatio preuenire Descendam, inquit Dominus, et uidebo utrum clamorem qui uenit ad me, opere  iam compleuerint . Tunc enim clamor peruenit ad prelatum, cum per publicam famam aut insinuationem frequentem subditorum sibi referuntur excessus; et tunc debet descendere et uidere, id est, mittere et inquirere utrum clamorem ueritas comitetur. Si autem iuxta canonicas sanctiones, si quid de quocunque clerico ad aures prelati peruenerit quod eum iuste possit offendere, non facile credere debet, nec ad uindictam eum res accendere debet incognita, sed coram Ecclesie sue senioribus diligenter est ueritas perscrutanda, ut si rei poposcerit qualitas, canonica districtio culpam feriat delinquentis, non tanquam idem sit auctor, accusator et iudex, sed quasi fama deferente  uel denuntiante clamore officii sui debitum exsequatur, eo semper adhibito moderamine, ut iuxta formam iudicii, sententie quoque forma dictetur.



IDEM CANTUARIENSI ARCHIEPISCOPO.

 Dilectus filius magister Andreas nuntius tuus pro parte tua fecit in audientia nostra proponi quod cum Cantuariensem diecesim secundum consuetudinem predecessorum tuorum uisitas, ut que corrigenda sunt corrigas, et statuas que secundum Deum uideris statuenda, in monasteriis et canonicis regularibus et religiosis locis pullulasse repereris Simoniacam prauitatem, ita ut in eis multi sint  pretio recepti qui potius gratis recipi debuissent, imo etiam ad religionis obseruantiam inuitari. Dubitas igitur utrum quia multitudo reperiatur in causa, seueritati sit aliquid detrahendum, an in tales exercere debeas rigorem canonice discipline. Nos igitur inquisitioni tue taliter respondemus, quod si aduersus eos qui labe fuerint huiusmodi maculati accusatio coram te fuerit canonice instituta, postquam crimen ordine fuerit iudiciario comprobatum, tam in dantes quam in recipientes canonice seueritatis exerceas ultionem. Quod si de hoc tibi per solam inquisitionem constiterit, eos qui per Simoniacam prauitatem in locis talibus sunt recepti, ab illis amotos ad agendam penitentiam ad monasteria dirigas arctiora. Abbatibus autem,  abbatissis, prioribus, prelatis quibuslibet, et officialibus eorumdem iniungas penitentiam competentem, et donec illam peregerint, eos a sacrorum ordinum exsecutione suspendas. Studeas autem omnibus per Cantuariensem prouinciam sub interminatione anathematis, auctoritate tam tua quam nostra, districtius inhibere ne talia presumant ulterius attentare, sed illud duntaxat gratanter accipiant quod sine taxatione fuerit gratis oblatum, iniungens episcopis ut hanc ipsam formam per suas dieceses studeant obseruare.



TITULUS XXII. Que probationes in simonia producte recipiantur.



IDEM PRIORI SANCTI uICTORIS, MAGISTRIS E. BONONIENSI ET uH. MEDIOCENSI CANONICIS.

  Licet Heli sacerdos in seipso, etc. Et infra. Cum igitur de abbate Pomposiano ea nobis frequenter insinuata fuissent que ab honestate regulari nimium dissonabant, inquisitionem eorum uiris prudentibus commisimus faciendam; qui cum minime processissent, ad iteratum sepe clamorem de communi fratrum nostrorum consilio citauimus ad presentiam nostram abbatem et monachos, ut per nos ipsos causa morbi plenius inquisita, plagam ipsam melius curaremus. Eis igitur ad nostram presentiam accedentibus, quidam ex monachis nobis ipsum abbatem de Simonia, periurio, dilapidatione ac insufficientia detulerunt. Contra quos cum idem abbas exciperet quod denuntiationem huiusmodi fraterna correctio secundum regulam  euangelicam non precesserat, et idem constanter assererent quod correctionem huiusmodi premisissent, licet ad id probandum duorum monachorum iuramenta fuissent exhibita, quia tamen super hoc ipso necdum contendere desistebant, nos, ut prediximus, frequentibus clamoribus excitati, ex officio nostro maluimus inquirere de premissis, omnes omnino monachos, qui uel ipso uel cum contra ipsum abbatem accesserant, iuramenti uinculo astringentes ut de propositis plene quam scirent exponerent ueritatem; quorum depositiones in scriptis redacte cum publicate fuissent, super illis ceperunt multipliciter disputare. Quia uero tum ex assertione monachorum,  tum ex abbatis confessione cognouimus quod idem abbas non modicam summam pecunie relictam a predecessore suo totam expenderat, et in alia summa maiori monasterium obligauerat, nos eum iuxta canonicas et legitimas sanctiones propter has et alias presumptiones quasi de dilapidatione suspectum ab administratione abbatie duximus suspendendum. Et quia per testes Simonia multis modis contra ipsum abbatem uidebatur esse probata, ipse contra testes multas exceptiones proposuit, super quibus utrinque fuit multipliciter disputatum, aliis asserentibus in crimine Simonie, sicut in crimine lese maiestatis, omnes indifferenter tam infames quam criminosos non solum ad accusandum sed ad testificandum etiam admittendos, cum  ad instar publici criminis et lese maiestatis procedat accusatio Simonie, multis super hoc et legibus et canonibus allegatis; aliis e contrario respondentibus quod licet hec duo crimina quantum ad accusationem quasi paria iudicentur, differunt tamen in multis, cum alia pena in uno et alia pro altero inferatur, et inter personas accusatorum et testium sit utique distinguendum, cum non per accusatores sed testes crimina comprobentur, multis super hoc et rationibus et argumentis inductis. Ne uero uel innocentie puritas confusa succumbat, uel Simonie prauitas effugeret impunita, nos equitate pensata, nec omnes exceptiones contra testes oppositas duximus admittendas, nec repellendas duximus uniuersas, sed illas duntaxat probandas admisimus  que forte probate non de zelo iustitie, sed de malignitatis fomite procedere uiderentur, conspirationes scilicet et inimicitias capitales. Ceteras autem exceptiones appositas, ut furti, adulterii et huiusmodi, propter, immanitatem heresis Simoniace, ad cuius comparationem omnia crimina quasi pro nichilo reputantur, duximus repellendas; quoniam etsi fidem testium debilitarent in aliquo, non tamen euacuarent ex toto; presertim cum alia contigerit adminicula suffragari. Ad probandas ergo exceptiones admissas abbas quoddam protulit instrumentum, etc.



TITULUS XXIII. De testibus ad exceptiones probandas et infamiam alicuius purgandam productis.



IDEM ARCHIEPISCOPO.


 De testibus qui ad exceptionem probandam a partibus inducuntur tua nos duxit fraternitas consulendos, utrum cogendi sint super principali etiam negotio ferre testimonium ueritati, et an illi sint sicut ceteri testes examinandi districte qui ad purgandam alicuius infamiam inducuntur. Super hoc igitur fraternitatem tuam in Domino plurimum commendantes, que in dubiis apostolice sedis uult certificari rescripto, taliter ad proposita respondemus, quod si testes inducti iam sint ad exceptionem solummodo comprobandam, cum super ea tantum iurauerint dicere ueritatem, super principali non  debent audiri nec cogi testimonium perhibere, utpote super quo deponerent non iurati. Si uero cum ad probandam exceptionem peremptoriam ab alterutra partium inducuntur, reliqua pars super principali etiam eos deponere forte petierit, et ut cogantur super toto negotio dicere ueritatem, sacramento eos postulauerit obligari, ad id sunt sine dubitatione cogendi, nisi forsan sufficiens productio testium super principali facta iam fuerit, uel renuntiatum a partibus, uel depositiones testium fuerint publicate. Illi uero qui ad purgandam alicuius infamiam inducuntur, id solum tenentur iuramento firmare, quod ueritatem eum credant iuramento dicere qui purgatur.



TITULUS XXIu. De testibus ante litis contestationem productis et appellatione.



IDEM ABBATI SANCTI PROCULI ET MAGISTRO I. CANONICO BONONIENSI.

 Ad hoc Deus in apostolica sede nos constituit totius Ecclesie magistratum ut quia secundum Scripture sententiam fecit Deus hominem rectum, sed ipse se infinitis immiscuit questiouibus, ad eam nodi questionum difficiles referantur, suo recto iudicio dissoluendi. Ad apostolatus quippe nostri notitiam litterarum uestrarum insinuatione peruenit quod cum causa que inter B. et R. uxorem eius uertitur a dilecto filio nostro G. Sancte Marie in Porticu diacono cardinale, tunc apostolice sedis legato, uobis commissa fuisset fine debito terminanda,  uiro ipso ad uos ad instantiam mulieris sepius conuocato, tandem R. patruum suum in causa ipsa coram uobis constituit responsalem. Qui assignata sibi die ut libello responderet uxoris , qui  donec aduocatus eius, qui absens erat, rediret, inducias postulauit. Quibus ad diem certam obtentis, iterum propter eamdem causam dilationes similes impetrauit. Cum autem tertio dilationes huiusmodi cum instantia petens, obtinere non posset, publice proclamauit se nunquam coram uobis aliter responsurum, nec quod aliter uobis suam presentiam exhiberet. Unde duobus fere mensibus sic impedito cause  principio et progressu, cum uobis dictus procurator illudere uideretur, testes mulieris habito consilio recepistis, et allegationibus insuper prebuistis audientiam. Quo facto, dictus procurator ad presentiam uestram accedens dixit se respondere paratum, uelle negotio interesse. Qui sibi, die statuta, cum uideretur libello de quo premisimus responsurus, restitutionem uxoris ex parte uiri prius fieri postulauit, et ne secus fieret, ad sedem apostolicam uocem appellationis emisit. uerum quia mulier ipsa dicebat se uirum habere suspectum, uel quia in domo eius coacta fuerat se adulteratam coram pluribus confiteri, uel quia meretricem  publice detinebat, ex qua etiam prolem susceperat, sicut euidentia facti et fama uicinie demonstrabat , ab ipso procuratore quesistis an uellet de mulieris impunitate cauere. Qui dixit super hoc se de consilio responsurum. Sed ad diem statutam neque respondit, neque se uestro conspectui presentauit. Quin etiam ad illum diem citatus se asseruit, nisi prius aduocatus eius rediret, nullatenus responsurum, sicut nuntius uester iuramento firmauit. Unde iterum testes mulieris de prudentium uirorum consilio recepistis, et attestationibus publicatis diligenter audistis que fuerunt ipsius nomine allegata. Quia uero cum de ferenda sententia cum iurisprudentibus  tractaretis, diuersorum inuenistis diuersa consilia , uos in tanta uarietate nos consulere uoluistis qualiter esset in hoc negotio procedendum. Nos ergo de fratrum nostrorum consilio consultationi uestre taliter respondemus, quod licet ordo iudiciarius in aliis controuersiis obseruandus, in matrimonialibus causis non usquequaque seruetur; quia tamen in presenti negotio non est actum de federe matrimonii, sed de crimine adulterii, per quod ad  separationem coniugum non ad coniunctionem intenditur, cum lite non contestata testes fuerint recepti, et attestationes publicate, siue deferendum siue non deferendum appellationi fuisset, non est ad diffinitiuam sententiam procedendum, potuit tamen pefatus R. propter contumaciam excommunicationis uinculo innodari.



IDEM CONSTANTIENSI EPISCOPO.

 Quid ad consultationem quam, etc. Et infra. Si autem quod a nobis postulasti, utrum appellationi sit clerici deferendum qui purgationem indictam sibi per sententiam, et ad ipsius receptionem terminum competentem, puta uiginti dies uel amplius sine contradictione recipiens, et ad diem ueniens consequenter appellat, causam non exprimens appellandi,  nec sit locus nisi suscipiende purgationi et exsecutioni sententie, a cuius latione ac purgatione iniuncta ultra decennium dicitur effluxisse, taliter credimus respondendum, quod cum post uiginti dierum spatium sententia in auctoritatem rei transeat iudicate, qui ad prouocationis subsidium infra id temporis non recurrit, appellandi sibi aditum denegauit, cum per hoc uideatur per interpretationem iuris late sententie paruisse, presertim ubi causa non redditur appellandi: sed nec exsecutionem ipsius sententie ideo conuenit retardari, licet ad hoc agendum quadrimestre tempus regulariter sit statutum, quia id arctari potest nonnunquam a sedente in  medio et etiam prorogari; et quod ab initio sponte recepit terminum breuiorem, imputare sibi potest et debet, cum ex hoc uideatur amplioris beneficium contempsisse. Unde talis non audietur appellans, nisi aduersus eum modus exsecutionis canonicus excedatur.



IDEM SANCTI AUGUSTINI ET SANCTI GREGORII PRIORIBUS CANTUARIENSIBUS.

 Dilecti filii I. et H. nuntii Ecclesie Cantuariensis nobis humiliter retulerunt quod cum pro causa que inter priorem et monachos et uenerabilem fratrem nostrum Cantuariensem archiepiscopum uertitur, ab ipsis priore et monachis mitterentur, idem archiepiscopus post iter arreptum in eos excommunicationis sententiam promulgauit. Cum autem  plus sit ad sedem apostolicam facto prouocare quam uerbo, et ipsis propter predictam causam ad Romanam Ecclesiam uenientibus intelligatur ad sedem apostolicam prouocatum, mandamus quatenus si uerum est quod asseritur, dictos I. et H. appellatione postposita denuntietis excommunicationis uinculo non teneri.


Ex decretis eiusdem.

Licet is cui causa committitur appellatione remota non possit eam alii sine prouocationis obstaculo delegare, si tamen delegatus aut iudex quisquam non tam cognitionem quam exsecutionem ad aliquem certum articulum alterum deputauerit, ab eo, nisi modum excedat, non liceat appellari, dummodo de  partium deputetur uel recipiatur assensu. Quod si delegatus a nobis uel litis exordium, uel cause finem, nedum totum negotium, ei duxerit committendum, ab ipso tanquam a iudice licite prouocetur, cum et lis ante iudicem debeat contestari, et causa per iudicium diffiniri.



TITULUS XXu.



DE OFFICIO IUDICIS DELEGATI.

 Sepe contingit quod cum ad nostram audientiam appellatur, propter defectum partis alterius neque per se neque per responsalem idoneum appellationem interpositam prosequentis, uel forsan ex malitia responsalis mandatum procuratorium occultantis, lites que de facili poterant terminari, remaneant indecise, cum frequenter iuris questio moueatur  cuius apud nos probationes necessarie non existunt, et interdum etiam facti questio de leui posset partibus presentibus comprobari. Unde licet in Lateranensi concilio fuerit constitutum ut si in quocunque negotio aliquis appellauerit, et eo qui appellatus fuerit ueniente, qui appellauit uenire neglexerit, competentem illi recompensationem faciat expensarum, ut hoc saltem timore deterritus in grauamen alterius non facile quis appellet. Quia tamen propter hoc questiones nichilominus prorogantur, uolentes ut finis litibus imponatur, et ne fraus et dolus alicui suffragentur, de consilio fratrum nostrorum presenti decreto statuimus ut si huiusmodi  appellatio uel a iudice recepta, uel a parte fuerit approbata, post terminum appellationi prefixum, edicti peremptorii uires obtineat, ita uidelicet ut ex tunc in absentem partem procedatur ac si peremptorie uocatus ad iudicium exstitisset. Quod si forsan interposita prouocatio malitiose recepta uel approbata non fuerit, cum constiterit legitime prouocatum, nichilominus eam uigorem uolumus obtinere. Saluis constitutionibus de prouocationibus post sententiam promulgatis, quibus appellationes suas prosequi non curantibus post terminum appellationi prosequende prefixum rata maneat sententia que fuerat appellatione suspensa. Quidquid autem contra citationem peremptoriam posset ab absente proponi, aduersus appellationem huiusmodi ualeat allegari. Si quis  autem terminum appellationis preueniens tacita ueritate litteras reportarit, et careat impetratis, et penam contumacie non euadat.



IDEM MAGISTRO APOLLINARI.

 Breui sedem apostolicam sciscitatus es questione utrum ille qui iura alicuius Ecclesie seruare ac pro posse defendere iuramento tenetur, si necessitate imminente sub debito iuramenti ad hoc fuerit requisitus, et nolens hoc facere, ad sedem apostolicam duxerit appellandum, periurii reatum incurrat. Nos autem questioni tue taliter respondemus, quod in hoc articulo appellantem a periurio talis appellatio non excusat; imo, nisi aliqua difficultas obsistat, propter quam non possit requisitus Ecclesie subuenire,  culpa periurii potius irretitur.



TITULUS XXuI. De crimine usurarum.



IDEM OMNIBUS PRAELATIS IN REGNO FRANCIAE CONSTITUTIS,

 Quam periculosum sit uitium usurarum discretionem uestram non credimus ignorare, cum preter constitutiones canonicas que in eorum odium emanarunt, per prophetam detur intelligi eos qui suam dant pecuniam ad usuram a tabernaculo Domini repellendos, et tam in Nouo quam in ueteri Testamento prohibite sint usure, cum ueritas ipsa precipiat, Mutuum date, nil inde sperantes , et per prophetam dicatur: Usuram et omnem superabundantiam non accipias . Inde est quod uniuersitati uestre mandamus quatenus manifestos  usurarios, eos maxime quos usuris publice renuntiasse constiterit, cum aliquis eos conuenerit de usuris, nullius permittatis appellationis subterfugio se tueri.



IDEM MUTINENSI EPISCOPO.

 Dudum ex parte tua recepimus questionem, quod quidam usurarii tue diecesis eos quibus dant pecuniam ad usuram prestare faciunt iuramentum quod usuras non repetant, et super his quas soluerint nullam moueant questionem. Nos igitur inquisitioni tue taliter respondemus, ut usurarios ipsos monitione premissa et per censuram ecclesiasticam  appellatione remota compellas, ante usurarum solutionem, ab earum exactione desistere uel restituere ipsas postquam fuerint persolute, ne de dolo et fraude sua contingat eos commodum reportare qui ad hoc prestari faciunt iuramentum quod super usuris non ualeant molestari.



IDEM NARBONENSI ARCHIEPISCOPO ET SUFFRAGANEIS EIUS.

 Post innumerabile, etc. Et infra: Iudeos ad remittendas Christianis usuras per principes et secularem compelli precipimus potestatem, et donec eis remiserint, ab uniuersis Christi fidelibus tam in mercimoniis quam in aliis per excommunicationis sententiam eis iubemus communionem omnimodam denegari.



TITULUS XXuII. De restitutione.



IDEM MEDIOLANENSI ARCHIEPISCOPO.

 Ad hoc unxit nos Deus, etc. Et infra: Dilectus filius abbas de Scocula postulabat a nobis ut sententiam restitutionis pro eo deberemus auctoritate apostolica confirmare, et possessione sibi cum fructibus restituta faceremus eum absque molestatione gaudere. Nos igitur intelligentes quod [ueronensis] uenerabilis episcopus abbatem in possessionem causa rei seruande solummodo decreuisset induci, sicut erat consentaneum rationi, utpote coram quo super proprietate lis non fuerat commota, et quod per M. quondam archiepiscopum non stetisset quin satisfationem infra annum oblatam  prestiterit et contumaciam, si qua precesserit, expurgarit, attendentes etiam abbatem ipsum per subreptionem ueritatis et falsitatis expressionem litteras a Bobiensi et Ferrariensi episcopis impetrasse, petitionem eius non esse admittendam respondemus et ipsum scriptis carere mandauimus que per mendacium impetrauit.



IDEM ARCHIPRESBYTERO ET CANONICIS SUTRINIS.

 Dilecti filii clerici conuentualium ecclesiarum ciuitatis eiusdem apud nos suam de uobis deposuere querelam quod cum in episcoporum electionibus faciendis ipsi ac predecessores eorum consueuerint interesse, uos eis inuitis, renitentibus, et exclusis ad faciendam electionem procedere presumpsistis,  quam ob hoc non confirmandam sed infirmandam potius asserebant. Partibus ergo, etc. Nos ergo auditis allegationibus et rationibus partium, et depositionibus ipsis diligenter inspectis, quoniam liquido deprehendimus testes uestros in perhibendis testimoniis uarios extitisse atque aduersus fidem attestationis sue coram dictis cardinalibus uacillasse, sicut ipsi nobis postea retulerunt et quod negotiationem quodam modo astruere satagebant, probare uolentes ius electionis ita quidem ad se spectare quod ad aduersarios minime pertineret; per testes uero partis aduerse fuit sufficienter  ostensum quod in trium episcoporum eletionibus, de quibus premissum est, clerici presentes adfuerunt et uocem habuerunt eligendi, premissam electionem factam eis contradicentibus et exclusis decreuimus irritandam, clericos sepedictos in eam quasi possessionem quam ante controuersiam motam habuerant reducentes. uerum quoniam in questione predicta quidquid iuris utraque pars in electione habebat deductum in iudicium uidebatur, cum iure ciuili sit cautum id uenire in iudicium, non de quo actum est ut ueniret, sed id non uenire de quo nominatim actum est ne ueniret, et secundum statuta canonica electiones episcoporum ad cathedralium ecclesiarum clericos regulariter pertinere noscuntur, nisi forte alibi secus obtineat  de consuetudine speciali, nec ex eo quod clerici antedicti se inter eligentes Sutrinos episcopos probauerint tertio exstitisse, ius eligendi propter breuitatem temporis usque ad prescriptionem legitimam non producti sibi acquirere potuerunt, et actore non probante, qui conuenitur, etsi nichil prestiterit, obtinebit, ab eorum impetitione super electionibus faciendis uos duximus absoluendos, predictis ecclesiarum clericis super hoc silentium perpetuum imponentes.



IDEM CANONICIS BETHLEHEMITANIS.

 Cum super electione Bethlehemitanensi inter R. subdiaconum nostrum et P. canonicum sepulcri Dominici nuper in nostra presentia questio uerteretur,  utroque se pro electo gerente, cum primus etiam a uenerabili fratre nostro patriarcha Hierosolymitano fuerit confirmatus, alter uero fauorem regium obtineret, eis dilectum filium P. basilice duodecim apostolorum, I. tituli Sancti Stephani in Celio monte presbyterum, et G. Sancte Marie in Porticu diaconum cardinales dedimus auditores, in quorum presentia receptis utrinque testibus, et eorum depositionibus publicatis, que hinc inde allegata fuerunt nobis et fratribus nostris retulerunt fideliter et prudenter. Nos uero tam per relationes cardinalium quam per gesta de cause meritis sufficienter instructi, communicato fratrum nostrorum consilio iam dictum subdiaconum nostrum, qui se probauerat per secularem potentiam spoliatum,  restituendum decreuimus iustitia mediante. uerum quoniam tam possessorium quam petitorium deductum fuerat in iudicium, et tam restitutionis quam electionis questio plenius actitata, constitit nobis electionem utriusque minus canonicam exstitisse, cum iudex de qua re cognouerit, et pronuntiare debeat iuxta canonicas sanctiones, utramque duximus sententialiter irritandam. Ceterum quoniam W. canonicus Bethlehemitanensis fuit in iure confessus  quod pro prestando alterius electioni consensu quingentorum Saracenatorum obligationem receperat et promissum et mediator exstitit Simoniace prauitatis, nos intelligentes contractum  huiusmodi continere Simoniacam prauitatem, quam persequi uolumus, ut debemus, ipsum ab omni ordine clericali per diffinitiuam sententiam duximus ab omni officio et beneficio ecclesiastico deponendum.



IDEM BURGENSI ET PALETENSI EPISCOPIS.

Olim nos dedisse meminimus in mandatis ut uenerabilem fratrem nostrum Ouetensem episcopum ad debitam restitutionem partis Zamorensis diececis, quam tenebat, cum perceptis fructibus cogeretis, si dilectum filium fratrem Raynerium, priusquam super hoc mandatum apostolicum adimpleret, uiam ingredi contingeret omnis carnis. uerum quia inanis est actio quam inopia debitoris excludit, mandamus quatenus non prius episcopum ipsum ad  restitutionem fructuum compellatis quam ipse taliter fuerit restitutus ut restituere possit quod percepit de prouentibus alienis.



IDEM NARNIENSI EPISCOPO.

 Dilectus filius abbas de Ferentillo conquerens de nobilibus uiris dominis de Arauo suam proposuit questionem quod prefati nobiles, nulla requisitione premissa, manu armata ad castra monasterii Ferentilli uenientes in predis animalium et damnis aliis usque ad CCCC, uel Luc. damnificare dictum cenobium presumpserunt, de quibus iustitiam sibi fieri postulabat. Cui citra litis contestationem sub forma exceptionis fuit ex aduerso responsum quod per ipsius dolum et uiolentiam  castrum sacratum amiserant, et in aliis multis usque centum marcas se spoliatos dicebant, petentes prius restitui quam ipsius petitionibus responderent. uerum ex parte abbatis fuit taliter replicatum, quod libello suo secundum regulam iuris, qua dicitur ut qui prior appellat, prior agat, debebat primitus responderi, nec pro damnis illatis restitutio postulari, sed ad ea debebat actio competens intentari. Ceterum ex parte abbatis regulam introductam aduersa pars in mutuis petitionibus locum habere dicebat, cum cause uicissim tractate una postea sententia terminantur. Nos uero distinguendum esse putantes utrum spoliationis questio ab eisdem nobilibus sit obiecta in modum actionis ad restitutionem petendam, an in forma exceptionis  ad intentionem aduersarii repellendam, cum ea in modum actionis proposita intelligantur diuerse petitiones sese minime contingentes, ac per hoc iuxta regulam iuris premissam que prius esset proposita, prius foret tractanda, quanquam in idem iudicium ambe deducte uicissimque tractate simul essent eadem sententia terminande. Sed quoniam illa questio fuit ab eisdem nobilibus tantum in modum exceptionis obiecta, pronuntiauimus ut probationes eorum super ipsa exceptione primitus audirentur, et ea probata legitime non cogerentur abbati respondere super petitionibus memoratis donec restituerentur ab ipso, cum spoliatus spoliatori  non cogatur ante restitutionem ullatenus respondere. Spoliatione tamen in modum tantum exceptionis probata, non est per hoc restitutio facienda; quemadmodum cum in modum exceptionis aliquod testi crimen obiicitur, ut sic a testimonio repellatur, etsi crimen contra eum ciuiliter probatum fuerit, non ideo sibi pena infligitur ordinaria, sed eius duntaxat testimonio non creditur, quod ea ratione contingit, quoniam in ipsum actio non procedit. Testes etiam quorum testimonium reprobatur, inter infames, quasi ex falso testimonio, non habentur.



TITULUS XXuIII. Si quis deficiat in exceptione probanda.

 Finem litibus cupientes imponi, ne partes  ultra modum grauentur laboribus et expensis, presertim cum de beneficiis et officiis ecclesiasticis litigatur, que sine dispendio diu uacare non possunt, presenti decreto statuimus ut postquam intentionem suam altera pars fundauerit, si reliqua forte uoluerit legitimam exceptionem opponere, quam nolit aut nequeat in continenti probare, quia frequenter ad impediendum uel differendum processum exceptiones huiusmodi per excogitatam malitiam opponuntur, ad soluendas alteri moderatas expensas ex tunc in iudicio faciendas, cum acceptis induciis in probatione defecerit, condemnetur; et si soluendo non fuerit, alias secundum arbitrium discreti iudicis puniatur; ut hoc saltem timore perterritus non facile quis in grauamen alterius  falsas exceptiones opponat.



TITULUS XXIX. Quod iudiciarius uigor gratis sit omnibus exhibendus.



IDEM PRAELATIS ET CLERICIS LOMBARDIAE.

 Cum ab omni specie mala precipiat Apostolus abstinere, nos, qui, licet indigni, constituti sumus a Deo super gentes et regna, ut iuxta uerbum propheticum euellamus et destruamus, edificemus et plantemus, summopere debemus satagere quatenus euellamus uitia et plantemus uirtutes, destruamus iniqua et edificemus honesta, sicque nostra sollicitudine mediante praua transeant in directa et aspera uertantur in plana. Licet autem huius nostre sollicitudinis labor generaliter debeat ad  omnes extendi, quia sapientibus sumus et insipientibus debitores, specialiter tamen ad clericos, qui dormire debent a uitiis, ut sint penne columbe deargentate, ne quid in illis appareat quod obfuscet candorem ecclesiastice puritatis. Sane ad audientiam apostolatus nostri multorum assertione peruenit quod cum ex delegatione nostra causas suscipitis pertractandas more secularium super decima litis, uel parte alia, pro diuersa terrarum consuetudine, preter expensas uictualium, cum litigantibus receptis pignoribus pro salario conuentis, que postmodum usque ad solutionem pecunie,  nolentibus etiam partibus, contenditis detinere, non attendentes quod ad hoc uobis et aliis clericis sunt ecclesiastici redditus deputati ut ex ipsis honeste uiuere debeatis, ne uos oporteat ad temporalia lucra manus extendere uel ad iniqua munera oculos inclinare. Cum igitur opera uestra lucere debeant laicis in exemplum, nec uos deceat instar secularium ad temporale compendium iuris occasionem arripere, uniuersitati uestre precipiendo mandamus quatenus ab huiusmodi exactionibus de cetero abstinentes uigorem iudiciarium gratis studeatis litigantibus impertiri, non obstante quod in fraudem a quibusdam proponitur quod id exigatur nomine assessorum, cum nec iustum iudicium iudici uendere liceat, et uenales sententie ipsis etiam  secularibus legibus reprobentur.



TITULUS XXX. De sententia et re iudicata.



IDEM DECANO ET CANCELLARIO LAUDUNENSI.

 Sicut nobis uestris litteris intimastis, cum causa que inter H. subdiaconum et u. presbyterum super quicunque frumenti modiis uertebatur, qui dicebantur ipsi H. per annos singulos exsoluendi, ex delegatione nostra uobis commissa fuisset, et partibus in uestra presentia constitutis idem H. restitutionem sibi fieri postularet, aduersarius se ad hoc non teneri respondit, cum alia uice super hoc coram iudice conuentus fuerit et sententialiter absolutus: quod ostendere uoluit duorum testimonio sacerdotum, ex quorum depositionibus uobis  constitit quod magister A. ex parte uenerabilis fratris nostri episcopi Laudunensis u. presbyterum per iudicium absoluit ab impetitione subdiaconi memorati. uerum quia testimonium eorum quasi nude prolatum fuerat, ut de allegationibus et testibus que iudicem mouere solent ad sententiam proferendam nil se scire dixissent, uariatum fuit inter iurisperitos a quibus consilium postulastis, aliis asserentibus tale testimonium non ualere, aliis sentientibus quod ualeret. Unde in hac ambiguitate quid tenendum sit sedem duxistis apostolicam consulendam. Cum uero in pluribus locis, in quibus copia prudentium habetur, id moris existat, ut cause que iudicem moueant non existimantur  in sententiis proferendis, uobis taliter respondemus, quod cum ex depositionibus testium predictorum constiterit uobis sententiam a iudice suo fuisse prolatam, propter auctoritatem iudiciariam presumi debet omnia legitime processisse.



IDEM ABBATI SANCTI ZENONIS.

 Cum inter uos ex una parte, etc. Et infra: Quantum ad litigantes ipsos ius ex sententia factum fuit postquam in rem transiit iudicatam, etiamsi contra ius constitutionis expresse lata non fuerit, ueritate gestorum sermonibus preualente, que presumuntur rite per omnia celebrata.



TITULUS XXXI. De sententia excommunicationis.



IDEM ABBATI ET CONuENTUI SANCTI GERMANI ALTISIODORENSIS.

 Grauis ex parte uestra fuit in auditorio nostro querela proposita quod uenerabilis frater noster Altisiodorensis episcopus et presbyteri eiusdem diecesis homines uestros absque manifesta et rationabili causa, non seruato iuris ordine, excommunicationi subiiciunt pro sue arbitrio uoluntatis. uolentes igitur grauamini uestro paterna sollicitudine prouidere, si predictus episcopus et presbyteri in homines uestros excommunicationis sententiam absque manifesta et rationabili causa et iuris ordine non seruato duxerint promulgandam,  eam decernimus non tenere, et uos auctoritate apostolica diuina eis officia celebretis.



IDEM ASSISINATENSI EPISCOPO.

 Sicut nobis tuis litteris intimasti, cum aliquos tue diecesis clericos uel laicos culpis suis exigentibus excommunicationi supponis, ipsi postmodum ad te, nulla satisfactione premissa, sine testimonialibus litteris redeuntes, dicunt se absolutionis beneficium recepisse. Quibus si credi debeat in hac parte, per nos instrui simpliciter postulasti, cum propter causam huiusmodi, sicut dicis, tue sententie a subditis contemnantur. Nolentes itaque malitiis hominum indulgere, fraternitati tue taliter respondemus, quod nisi excommunicati a te super  absolutione sua litteras nostras uel illius cui uices nostras in hac parte commisimus reportarint, aut alio modo legitimo de illorum tibi absolutione constiterit, tu eorum absolutioni fide non habita, ipsos pro excommunicatis ut prius habeas et facias euitari.



IDEM ARCHIEPISCOPO, DECANO ET PRAECENTORI LUGDUNENSI.

 Cum pro causa que inter dil. fil., etc. Et infra: Si uobis constiterit F. archidiaconum ob duplicem causam excommunicatum fuisse et expressisse tantum alteram in litteris quas super absolutione sua ab apostolica sede obtinuit, ipsum tanquam excommunicatum satisfacere Ecclesie sue de altera, monitione premissa, per censuram ecclesiasticam appellatione remota cogatis.



IDEM COLIMBRIENSI ET ALIIS EPISCOPIS PORTUGALENSIBUS.


 Cum in partibus uestris peccatis exigentibus sepe contingat diuersa loca interdicto supponi, quando generale uel particulare dici debeat interdictum, apud uos accepimus in dubium reuocari, cum illi qui ab Ecclesia Romana decorari priuilegio meruerint, uidelicet ut cum generale interdictum terre fuerit  , liceat eis, clausis ianuis, non pulsatis campanis, exclusis excommunicatis et interdictis, suppressa uoce, diuina officia celebrare,  interdicto particulari se asserant non arctari, asserentes illud interdictum generale duntaxat quando regnum uel saltem prouincia tota subditur interdicto. Propter quod et iustitia sepius deperit, et prelatorum sententie contemnuntur, cum in aliis interdictis promptius diuina celebrent, et suspensis organis aliorum, ipsi pulsatis campanis et apertis ianuis quoslibet passim recipiant ad diuina. Ne autem diuersa interpretatio discordie causam inter uos ulterius et odii fomitem ualeat ministrare, uel quod interdictum dici debeat generale amodo in dubium reuocetur, significatione uobis presentium intimamus quod cum in priuilegio de regno uel prouincia nichil expresse dicatur, nomine terre non solum regnum uel prouinciam intelligi uolumus,  uerum etiam uillam et castrum, ut et in his locum habeat quod de generali dicitur interdicto, uidelicet ut cum uilla uel castrum generali subiicitur interdicto, prescripta priuilegii forma debeat obseruari.



IDEM NIDRONENSI [NIDROSIENSI] ARCHIEPISCOPO.

 Quod in dubiis nostro postulas certificari rescripto, ut iuxta illud tue discretionis arbitrium modereris, fraternitatem tuam dignis in Domino laudibus commendamus. Sane consuluit nos tua fraternitas utrum altare in quo excommunicatus diuina celebrare presumpsit reconsecrari debeat, et an sit communicandum excommunicato qui quod staret mandato Ecclesie iuratoriam prestitit cautionem, sed nondum absolutionis beneficium est  adeptus, et si excommunicato communicare aliquis, et qui etiam teneatur. Quesiuisti etiam que pena his fuerit iniungenda qui excommunicatis uolentes communicant, uel inuiti. Ad hec autem fraternitati tue taliter respondemus, quod nec altare in quo excommunicatus celebrat debet, nisi aliud interueniat, consecrari, nec excommunicato, licet quod stet mandato Ecclesie iuramento firmarit, communicari debet, donec fuerit per Ecclesiam absolutus, alioquin post iuramentum non esset absolutio necessaria. Utrum autem si absolutionis beneficium non contemptus religionis, sed articulus necessitatis excluserit, tali uel saltem in morte communicare sit licitum, quia minime per tuas litteras requisisti, ad  presens non duximus respondendum. Nullus autem omnino nominatim excommunicato scienter communicare tenetur, nisi quedam persone que per illud Gregorii pape capitulum Quoniam multos specialiter excusantur. Illi autem qui nominatim excommunicatis presumptuose participant, preter personas dicto canone denotatas, nisi ab eorum participatione commoniti forte destiterint, excommunicationis sunt uinculo innodandi. Secus autem si ei scienter communicant qui cum participibus suis est uinculo excommunicationis sententialiter innodatus.  Tunc enim et ipsi sententiam excommunicationis incurrunt. Altare uero in quo tabula cui consecrationis benedictio pontificali ministerio adhibetur, si mota fuerit uel enormiter fracta, debet non immerito consecrari. Nec negamus quin oleum non consecratum consecrato possit oleo commisceri. Clerici autem qui excommunicati, uel ab excommunicatis scienter ad ordines sunt promoti, debent ab ordine sic suscepto deponi.



IDEM DOCTORIBUS DECRETORUM BONONIENSIBUS.

 Inter alia que uenerabilis frater noster Nidrosiensis archiepiscopus dudum apostolatui nostro proponi fecit humiliter consulendo, illud etiam, si bene meminimus, inquisiuit, utrum excommunicato communicare quis et qui etiam teneantur. Cui super  illo recolimus articulo respondisse quod nullus omnino nominatim excommunicato tenetur communicare scienter, nisi quedam persone que per illud Gregorii pape capitulum Quoniam multos specialiter excusantur. uerum ex hac nostra responsione magna quibusdam, sicut accepimus, exorta est occasio disputandi; aliis concedentibus quod excommunicato communicare tenentur persone in predicto capitulo nominate, presertim que prius ad communicationem eorum ex debito tenebantur, aliis asserentibus eos excommunicatis communicare licite posse, si uelint, non tamen ex hoc ex necessitate teneri. Ut igitur unde ius prodiit, interpretatio procedat, ambiguitatem huiusmodi taliter duximus  absoluendam, cum quod quedam persone in premisso capitulo denotate illis in quos lata fuit excommunicationis sententia subsequenter ante prolationem ipsius obsequi tenerentur et familiariter adherere, neque postmodum ad contrarium teneantur, cum adhuc ipsum debitum duret beneficio canonis id agente, priore non sunt obnoxietate solute, sed ad familiare tenentur obsequium, et ita per consequentiam ad communionem quoque tenentur, sine qua illud nequeunt exhibere. Id autem non ad omnes personas capituli credimus referendum, ut uidelicet obnoxietati huiusmodi sint subiecte, cum uiatores, peregrini et mercatores a communione talium personarum, nisi articulus necessitatis immineat, debeant abstinere, sicut  eiusdem canonis serie colligitur manifeste, sed ad illas duntaxat que talibus arctiori tenentur obnoxietate constricte, quibus tamen in his pro quibus sunt excommunicatione notate, ut in criminibus, communicare non debeant, sed ab eis penitus abstinere. Unde prudenter in premissa consultatione respondemus, non omnes personas, sed quasdam, que per illum Gregorii pape canonem specialiter excusantur, ad communionem huiusmodi premisso modo teneri. Utrum autem et ille persone propter atrocitatem facinoris seuerius puniendi, a communione talium per excommunicationis sententiam debeant aliquando prohiberi, quia quesitum non exstitit, responsum non fuit.



IDEM LAUR . . . EPISCOPO.


 Nuper a nobis tua fraternitas requisiuit quid sit de illis laicis sentiendum qui clericos uiolenter, sine lesione tamen, in custodia detinent publica uel priuata, uel etiam detrudunt in uincula, utrum in canonem late sententie incidant, ut ipso facto sint uinculo excommunicationis innodati, sicut illi qui manus in clericos iniiciunt temere uiolentas, et utrum qui nominatim excommunicatis scienter communicant, absolui ab excommunicatione possint per confessionem a simplici sacerdote, uel episcopi seu archipresbyteri sit ab eis absolutio expetenda. Nos igitur inquisitioni tue taliter duximus ex ordine respondendum, quod in primo consultationis articulo non credimus laicos  penam excommunicationis euadere, quamuis eorum facto corporalis lesio non fuerit subsecuta, citra quam uiolentia sepius circa clericos nequiter perpetratur. In secunda uero questione credimus distinguendum, an is qui nominatim excommunicato scienter communicat, in crimine communicet criminoso, ei consilium impendendo, auxilium uel fauorem, aut alias in oratione, uel osculo, uel orando secum aut etiam comedendo. In primo quidem articulo, cum talis et communicet crimini et participet criminoso, ac per hoc ratione damnati criminis uideatur in eumdem delinquere qui damnauit, ab eius superiore merito delicti tunc erit absolutio requirenda, cum iuxta canonicas sanctiones facientes et consentientes pari pena plectantur.  In secundo uero casu, a suo episcopo uel proprio sacerdote poterit absolutionis beneficium obtinere. Quamuis enim et tunc non iudicis sed illius sententia excommunicato communicans sit ligatus, quia tamen conditor canonum solutionem eius sibi specialiter non retinuit, eo ipso concessisse uidetur aliis facultatem relaxandi. Is qui iuxta primum modum excommunicato communicat, cum iuramento debet absolui. Qui uero iuxta secundum modum illi participat, reconciliari poterit sine iuratoria cautione. uerum si difficile sit ex aliqua iusta causa quod ad ipsum excommunicatorem absoluendus accedat, concedimus indulgendo ut prestita iuxta formam Ecclesie cautione quod excommunicatoris  mandato parebit, a suo absoluatur episcopo uel proprio sacerdote.



IDEM SPIRENSI, ARGENTINENSI, ET WARMACIENSI EPISCOPIS.

Quante presumptionis et temeritatis existat in rectores Ecclesie manus iniicere uiolentas in Euangelio Dominus protestatur, qui se in ministris suis asserit, et in apostolorum principe alibi se perhibuit iterum crucifigi. Hoc etiam pene qualitas manifeste declarat, cum excommunicationis in ipso actu feriat delinquentes, si non solum in fratres et cepiscopos nostros, sed et in minoris ordinis clericos uiolentiam presumpserint operari. Ne autem solos uiolentie huius actores aliquorum presumptio  crederet taliter puniendos, facientes et consentientes pari pena canonica censura condemnat  , eos etiam delinquentibus fauere interpretans qui, cum possint, manifesto facinori desinunt obuiare.



IDEM B. MAGISTRO SCHOLARUM ET WALBERTO CANONICO TARuISINO.

 Super eo quo nos uestra discretio requisiuit, uidelicet quid faciendum sit de his qui captioni bone memorie Belunensis episcopi, ex qua dignoscitur a quibusdam aliis crudelissime interemptus, se diabolico instinctu interfuisse fatentur, si ad Ecclesiam redire uoluerint, in qua sint forma recipiendi ab ea, uobis taliter respondemus, quod cum  tam enorme flagitium debita uelimus seueritate punire, ne facilitas uenie incentiuum prebeat delinquendi, si communioni fidelium reconciliari desiderant, ad sedem apostolicam ueniant absoluendi, nisi forte articulus mortis immineat, uel hostilitas impediat capitalis: quibus in utroque casu, recepta secundum formam Ecclesie sufficientissima cautione quod uestris debeant obedire mandatis, absolutionis beneficium nostra auctoritate potestis impendere, ita tamen quod opportunitate recepta, suscepturi mandatum, ad sedem apostolicam accedere non postponant.



IDEM ABBATI SANCTI ANDREAE.

 A nobis est sepe quesitum utrum si aliquis  excommunicatus, in quo indicia fuerint penitentie manifesta, nec per eum steterit quo minus reconcilietur ecclesiastice unitati, non suscepto beneficio absolutionis decesserit, pro absoluto ab Ecclesia sit habendus et utrum pro tali recipienda sit eleemosyna, et a fidelibus sit orandum. Ut autem quod intendimus per suppositionem exempli apertius exprimamus, quidam presbyter et canonicus regularis, sicut per tuas nobis litteras intimasti, cum publica laboraret infamia quod ad quamdam coniugatam accederet, maritus eiusdem mulieris et consanguinei eius in eum manus iniecerunt temere uiolentas: propter quod per episcopum denuntiati sunt excommunicationis sententie subiacere. uerum ipsi postmodum ad eumdem episcopum accedentes, prestito  in manibus eius quod parerent iudicio Ecclesie corporaliter iuramento, in mandatis receperunt ab ipso quod propter hoc apostolico se conspectui presentarent. Cumque unus illorum se ad iter accingeret ueniendi, a quibusdam suis emulis est peremptus et extra cemeterium Ecclesie tumulatus. Et licet contra interfectores amici et consanguinei interfecti grauiter sint commoti, eis tamen omnem rancorem remitterent et offensam, dummodo interfecti cadauer traderetur ecclesiastice sepulture. uideretur igitur forsan in hoc casu quibusdam quod cum sacramentum non necessitatis articulus sed contemptus religionis excludat, et iudicium Ecclesie diuinum  debeat iudicium imitari, cum etiam in interfecto predicto manifesta penitentie signa precesserint, et propter hoc absolutus apud Deum esse credatur, absolutus ab Ecclesia sit habendus. Sed e contrario, cum ex sola culpa ligetur quis, quoad Deum, apud triumphalem Ecclesiam, ex sola sententia ligetur, quoad hominem, apud Ecclesiam militantem, quando uinculum culpe remittitur, absoluitur apud Deum, sed apud homines non absoluitur nisi quando uinculum sententie relaxatur. Alioquin Ecclesie absolutio nullatenus necessaria uideretur, si in sola cordis contritione preter sacerdotale officium rigor relaxetur ecclesiastice discipline. Nos igitur consultationi tue de consilio fratrum nostrorum breuiter respondemus, quod iudicium Dei ueritati, que  nec fallit nec fallitur, semper innititur; iudicium autem Ecclesie nonnunquam opinionem prosequitur, quam et fallere sepe contingit et falli, et propter quod contingit interdum ut qui ligatus est apud Deum, absolutus apud Ecclesiam sit, et qui liber est apud Deum, ecclesiastica sit sententia innodatus. uinculum ergo, quo peccator ligatus est apud Deum, in culpe remissione dissoluitur. Illud autem quo ligatus est apud Ecclesiam, cum sententia remittitur, relaxatur: quod in suscitatione Lazari sermo euangelicus manifestat, quem prius Dominus suscitauit, et apostolis precepit postmodum soluere suscitatum. Unde quantumcunque predictus se, iuramento prestito quod Ecclesie mandato pareret,  humiliare curauerit, quantumcunque in eo penitentie signa precesserint, quia tamen morte preuentus absolutionis non potuit beneficium obtinere, quamuis apud Deum absolutus fuisse credatur, nondum tamen habendus est absolutus apud Ecclesiam Potest tamen et debet ei Ecclesie beneficio subueniri; sicut cum de ipsius uiuentis penitentia per euidentia signa constiterit, defuncto etiam absolutionis beneficium impendatur. Nec obstat quod Ecclesie legitur attributa potestas ligandi ac soluendi homines super terram, tanquam non possit soluere et ligare sub terra sepultos, et quod legitur ne communicetur mortuo cui non est communicatum et uiuo; cum etsi communicatum non fuerit, communicandum tamen illi fuisset, quem non contemptus  religionis sed necessitatis articulus impediuit, et in certis casibus a canonibus denotatis ligasse legatur Ecclesia mortuos et soluisse. Ut autem in uno pariter eodemque negotio et seruemus rigorem et mansuetudinem ostendamus, statuimus ut illius mortui absolutio a sede apostolica requiratur, qui, cum uiueret, ab apostolica sede fuerat absoluendus. Aliorum autem absolutionem ex premissa causa ceteris indulgemus a quibus, cum uiuerent, fuerant absoluendi. Absolutionis autem forma seruetur, ut fiat cum penitentiali psalmo et tam oratione Dominica quam alia consueta. Heredes tamen ipsius ad satisfactionem faciendam pro ipso, si commoniti parere  noluerint, per districtionem ecclesiasticam compellantur.



TITULUS XXXII. De his qui excommunicati ad ecclesiasticos ordines promouentur.



IDEM EPISCOPO SANCTI ANDREAE.

Significante uenerabili fratre nostro Andegauensi episcopo per litteras suas nos accepisse cognoscas quod cum R. clericus natione Scotus in sua diecesi maneret gratia studiorum, in preterita Quadragesima ordinationi sue, licet sub interminatione anathematis esset inhibitum quod ad eam non accederet ignotus aliquis uel etiam non uocatus, ingerere se presumpsit tam inopia consilii quam lubrico minoris etatis deceptus, et ita in subdiaconum est  promotus. Cumque per eiusdem clerici confessionem lacrymabilem ad ipsius et dilecti filii P. Sancte Marie in uia lata diaconi cardinalis, tunc apostolice sedis legati, notitiam que premisimus peruenissent, prefatus episcopus de mandato ipsius cardinalis eum a uinculo excommunicationis absoluit, sicut suis nobis litteris intimauit, querens quid esset super huiusmodi faciendum. Nos igitur simplicitatem clerici attendentes, fraternitati tue per apostolica scripta duximus intimandum quoniam si quod in te deliquit se faciendo per alium in subdiaconum ordinari, ei duxeris remittendum, nisi aliud quid obsistat canonicum, et in ordine suscepto de mansuetudine ministrare poterit et ad alios etiam promoueri.



EIUSDEM.


 Cum illorum absolutio qui pro uiolenta manuum iniectione in clericos labem excommunicationis incurrunt, preterquam in quibusdam casibus a predecessoribus nostris exceptis, sedi duntaxat apostolice reseruetur, nonnulli ecclesiasticam negligentes sententiam in excommunicatione positi ecclesiasticos ordines accipere non formidant. Quid autem fieri debeat de huiusmodi, apostolicum sepius oraculum imploratur. Circa quos credimus, sicut reperitur in subditis, distinguendum, quod tales uel sciunt excommunicationis sententia se irretitos, uel non recolunt factum pro quo in canonem late sententie inciderunt, uel factum quidem scientes,  iuris ignari, nesciunt inde se teneri. Primos, si fuerint seculares, a subreptis ordinibus censemus in perpetuum deponendos. In reliquis casibus tam archiepiscopi quam episcopi absque mandato sedis apostolice speciali dispensandi facultatem se nouerint non habere, quibus est etiam absoluto talium interdicta, et maiora intelligantur illis prohibita quibus uetita sunt minora. Poterunt tamen hec Romani pontificis auribus intimari, ut ab eo secundum rigorem uel equitatem responsum prodeat, prout sua discretio uiderit faciendum. Quod si claustrales huiusmodi fuerint, licet a bone memorie Alexandro papa predecessore nostro fuerit constitutum  quod monachi et canonici regulares, quocunque modo se in claustro percusserint, non sint ad apostolicam sedem mittendi, sed secundum prouidentiam et discretionem abbatis discipline subdantur, et si abbatis discretio ad eorum correptionem non sufficit, prouidentia est diecesani episcopi adhibenda, et alibi dicat quod de seculo fugientes, qui religionis habitum in monasterio receperunt, et inter cetera postmodum confitentur se tale commisisse delictum per quod ipso actu excommunicationis sententiam incurrerunt, sine licentia Romani pontificis abbas nec potest nec debet absoluere, quamuis presumptionem delinquentium debita possit animaduersione punire. Nos tamen in religionis fauorem, ut euagandi materia subtrahatur,  uberiorem eis gratiam exhibere uolentes, quod etiam talibus absolutionis beneficium ualeant impertiri, eorum abbatibus indulgemus, nisi excessus ipsorum exstiterit difficilis et enormis, utpote si ad mutilationem membri uel effusionem sanguinis est processum, aut in episcopum uel abbatem uiolenta sit manus iniecta, cum excessus tales et similes sine scandalo nequeant preteriri. Si uero claustralis aliquis in religiosam personam alterius claustri manus iniecerit uiolentas, per abbatem proprium et eius qui passus est iniuriam absoluatur. Quod si clericum percusserit secularem, nonnisi per apostolicam sedem, ut scandalum euiletur, absolutionis poterit gratiam promereri. Si autem et hos ad  ordines promoueri contingat, iuxta premissam districtionem, qui scienter in contemptum ecclesiastice discipline se fecerint ordinari, ab exsecutione suscepti officii decernimus manere suspensos. Circa reliquos uero facti memoriam uel iuris peritiam non habentes, monasteriorum utilitate pensata, post iniunctam regularem penitentiam et peractam, abbates ipsorum poterunt dispensare, nisi graue fuerit et notabile factum, aut is qui fecit adultus fuerit et discretus, ut uiolenter et ualde contra obliuionem uel ignorantiam presumatur. Precipimus autem abbatibus ut formam istam diligenter obseruent, ne priuilegium mereantur amittere si concessa sibi abusi fuerint potestate.



TITULUS XXXIII De his qui minores ordines et subdiaconatum uel duos sacros ordines simul recipiunt.



IDEM EPISCOPO . . . ET ABBATI SANCTAE LEUCADIAE.

Accedens ad presentiam nostram dilectus filius D. pauper sacerdos sua nobis insinuatione monstrauit quod cum primos quatuor ordines et subdiaconatum a bone memorie Exoniensi episcopo insimul recepisset, et postmodum, eo defuncto, a successore ipsius in diaconum fuisset promotus, ac demum ipso defuncto, a uenerabili fratre nostro Exoniensi episcopo fuerit in presbyterum ordinatus, quia eidem episcopo fuit quorumdam relatione suggestum ipsos prefatos quatuor ordines et subdiaconatum  insimul recepisse, eum officio beneficioque priuauit, licet dilectus filius P. capellanus Sancte Marie de Barrinouo in presentia tua, frater episcope, testimonium perhibuerit quod tot simul idem sacerdos recepit ordines, de ordinatoris sui beneplacito processisse. Cum igitur in hoc prefatus sacerdos dignoscatur potius ex ignorantia quam astutia deliquisse, presertim cum ordinator suus eidem insimul duxerit tot ordines conferendos, et secundum apostolum facilius consequi ualeat indulgentiam quoniam ignoranter deliquit, discretioni uestre per apostolica scripta mandamus quatenus prefato presbytero, si uerum est quod proponitur, officium beneficiumque faciatis restitui, nec permittatis propter hoc a quoquam molestatione indebita  fatigari.



IDEM AE. MUTINENSI EPISCOPO ET MAGISTRO UB. THEOLOGO SUBDIACONO NOSTRO MODIOCENSI CANONICO.

 Litteras uestras recepimus responsiuas super inordinata ordinatione A. Imolensis electi, quem G. Bononiensis episcopus precedenti Sabbato in diaconum, et sequenti Dominica continuato ieiunio in presbyterum ordinauit: in quo quantum uterque deliquerit, euidenter intelligit qui prudenter attendit. Si enim utrumque ordinem eodem die illi conferri non licuit, pari non licuit ratione unum ordinem uno die et alterum altero ieiunio continuato conferri; cum propter continuationem ieiunii fictione canonica, siue mane diei Dominice trahatur  ad Sabbatum, siue uespere Sabbati ad diem Dominicam referatur, profecto mane cum uespera, seu uespera cum mane, ad eumdem diem pertinere dicetur. Nam si, quantum ad hunc necessitatis articulum pertinet, mane ad unum diem, et uespere referretur ad alterum, cur esset continuatio ieiunii necessaria, cum et Sabbato ante cenam et Dominica ante prandium intelligamus esse ieiunii? Ne autem si factum huiusmodi sub silentio transiremus, id alii licitum reputantes similia facere attentarent, et sic facti peruersitas traheretur a posteris in exemplum, prefatum Bononiensem episcopum, ut puniatur in quo deliquit, a collatione diaconii scilicet et presbyterii, alterum uero ab exsecutione sacerdotalis officii uolumus manere suspensos,  donec de ipsis aliter disponamus. Ut igitur mandatum apostolicum debitum consequatur effectum, per apostolica scripta mandamus quatenus que premissa sunt faciatis tam ipsis episcopis quam per Bononiensem et Imolensem dieceses publicari.



TITULUS XXXIu. De his qui fauorem prestant pugnantibus, et homicidiis sponte uel non sponte commissis.



IDEM NIDROSIENSI ARCHIEPISCOPO.

 Quod in dubiis, etc. Et infra: Sane consuluit nos tua fraternitas quid de presbyteris sit agendum qui gubernant naues ad pugnam, et his qui alios  incitant, sed non pugnant. Ad hec fraternitati tue taliter respondemus, quod quia tam sacerdotes qui gubernant naues ad pugnam, quam qui personaliter exercent pugne conflictum, et hi qui alios incitant ad pugnandum, enormiter peccant, de rigore canonico credemus deponendos.



IDEM ARCHIEPISCOPO ET ARCHIDIACONO SENONENSI.

Exposuit nobis dilectus filius M. presbyter de Stabulis quod cum olim inuitatus a quibusdam pueris de manu unius illorum arcum receperit et sagittam, et eam dirigere uoluerit in arborem que obstabat, manu errante, sagitta eadem discurrens per erem puerum quemdam ualde distantem modicum uulnerauit in capite, propter quod idem puer postmodum  creditur expirasse. Quod cum idem presbyter bone memorie G. predecessori tuo, frater archiepiscope, sponte curasset humiliter confiteri, ipse penitentiam et confessionem ipsius attendens, super beneficio ecclesie de Stabulis, quam in archidiaconatu tuo, fili archidiacone, adeptus fuerat, misericorditer dispensauit ut ipsum quoad uiueret possideret, mandans eidem ut ad sedem apostolicam accederet mandatis super officio apostolicis pariturus. Quia uero in hoc non ex uoluntate, sicut asserit, sed casu deliquit, discretioni uestre per apostolica scripta mandamus quatenus si uerum est quod asseritur, factam cum eo misericordiam attendentes, quod a dicto archiepiscopo factum est ratum habentes et firmum, eum super beneficio predicto  propter hoc nullatenus molestetis aut patiamini ab aliis molestari.



IDEM LINCOLNIENSI EPISCOPO.

 Dilectus filius A. capellanus in nostra presentia constitutus sua nobis confessione monstrauit quod, cum quadam corporis molestia grauaretur, ita quod somni et cibi desiderium raptum uideretur ab eo, ut comedendi appetitum aliquantulum excitaret, equum quem nutrierat ascendit: qui cum non plene pareret habenis, sed preter sessoris arbitrium suis calcibus lasciuiret, ipse, ut eius refrenaret impetum, et freno uim intulit, et equum calcaribus stimulauit, cumque fracto freno equus quasi proprio relictus arbitrio curreret festinanter, ei mulier  quedam ueniens ex obliquo et infantulum baiulans obuiauit; in quam equus irruens, procul proiecto sessore, puerum predictum oppressit, et capellanus ipse ex repentino casu uix mortis periculum euitauit; sed ad ultimum conualescens, diuina celebrare postmodum non presumpsit. Quia uero nobis non constitit de premissis, fraternitati tue per apostolica scripta mandamus quatenus super his inquiras diligentius ueritatem, et si rem inueneris taliter processisse, cum idem capellanus nec uoluntate nec actu homicidium perpetrauerit, nec dederit operam illicite rei, non impedias quo minus diuina possit officia celebrare.



IDEM PADUANO EPISCOPO.


 Significasti nobis per litteras tuas quod cum II. clericus cum archipresbytero Sancti Fidantii equitaret, equus cui insidebat tam se quam ipsum proiecit in aquam. Unde clericus ipsum grauiter calcaribus stimulauit. Equus uero, ut litterarum tuarum uerbis utamur, cum exstiterit bucca durus, preter uoluntatem sessoris raptus in cursum et male parens habenis, quamdam mulierem, quam obuiam habuit, ex improuiso pedibus interfecit. Cumque nos ab eodem clerico fecissemus inquiri utrum equi uitium prius sciuisset, illud se asseruit ignorasse. Ideoque fraternitati tue per apostolica scripta mandamus quatenus inquiras super his diligentius ueritatem, et si rem inueneris taliter processisse,  ad maiorem cautelam iniungas eidem clerico penitentiam competentem: qua peracta, nequaquam impedias quominus et in susceptis ministret ordinibus et ad maiores ualeat promoueri.



IDEM METENSI EPISCOPO.

 Ex litteris tue fraternitatis accepimus quod cum lator presentium N. presbyter fenum uellet de curru deponere, perticam superius alligatam, cum neminem circa currum uideret, proiecit in terram, et cum feno insisteret deponendo, quidam prope ipsum accedens puerum quemdam iuxta currum reperit semiuiuum, in quo preter modicum liuoris in fronte nichil inuenire potuit lesionis. Nos autem ab eodem quesiuimus sacerdote si priusquam deiiceret perticam, circumspexisset sollicite an esset aliquis  iuxta currum: qui quod diligenter circumspexisset asseruit, sed quod uidisset aliquem denegauit. Ad te igitur remittentes eumdem, fraternitati tue per apostolica scripta mandamus quatenus si res ita se habet, nisi contra eumdem presbyterum graue scandalum sit exortum, uel tanta laborat infamia quod, deficiente accusatore, oportet ei canonicam purgationem indici, ipsum libere permittas exsequi officium sacerdotis.



IDEM OSCENSI ET TYRASONENSI EPISCOPIS.

Diaconus et monachus Sancti Ioannis de Pinna sua nobis insinuatione [monstrauit] quod cum in seculari adhuc habitu constitutum in ecclesia de Rigulo quoddam beneficium obtinentem abbas ipsius  Ecclesie illum eodem beneficio spoliasset, cognati et amici eius abbati sepius supplicarunt ut beneficium restitueret memoratum: quo nolente ipsorum precibus acquiescere, irati plurimum et commoti, nocte quadam in domo diaconi conuenerunt, et cena facta dixerunt quod uindictam uolebant sumere de abbate. Inhibiti autem expresse a diacono ne abbatem occiderent uel aliquid ei facerent unde ordinis sui discrimen incurrerent et anime detrimentum, in eum nichilominus irruerunt, et plagis impositis abierunt semiuiuo relicto, unde post dies aliquot spiritum exhalauit. Ab illo autem tempore usque hodie predictus  diaconus de eo quod contigerat tristis effectus, ab administratione cessauit, et nondum expleto biennio habitum induit monachalem. Unde a nobis petiit suppliciter edoceri utrum posset in officio diaconi ministrare, et si hoc ei liceret, an posset ad maiorem promoueri. Licet autem, si premissis ueritas suffragatur, prefatus diaconus super abbatis interitu non uideatur fuisse culpabilis, quia tamen bonarum mentium est culpam agnoscere ubi culpa non est, quod ab administratione officii se propria uoluntate suspendit uel habitum regularem [induit] sibi non ad peccatum ascribimus, sed ad meritum reputamus. Quocirca fraternitati uestre per apostolica scripta mandamus quatenus, si premissa noueritis ueritate subnixa, sepedictum diaconum non  solum in diaconatus officio ministrare, sed etiam ad ordinem presbyteratus ascendere, si aliud canonicum non obstiterit, liberam concedatis auctoritate apostolica facultatem; presertim, si super hoc non fuerit respersus infamia, cum ei non debeat imputari quod contra prohibitionem eius expressam, eo causam uel occasionem non dante, ausu sacrilego proponitur a consanguineis attentatum, diuina Scriptura testante quod anima que peccauerit ipsa morietur, filius non portabit iniquitatem patris, neque pater iniquitatem filii, quamuis hoc ipsum uerius ad eternam quam ad temporalem referatur uindictam.



IDEM RECTORI, IUDICIBUS, CONSULIBUS ET POPULO BENEuENTANO.

 Cum impunitas scelerum parere consueuerit audaciam delinquendi, sic malefactorum excessus animaduersione sunt debita puniendi ut et ipsi peniteant de commissis, et ceteri qui audierint, suam a consimilibus metu pene retrahant uoluntatem. Licet enim ex apostolice seruitutis officio sollicitudo nobis immineat generalis, de illis tamen qui spiritualiter et temporaliter nostre sunt iuridictioni subiecti nos oportet sollicitius cogitare; quatenus sub nostro regimine boni digna recipiant premia meritorum, et malos debite ultionis pena castiget. Audiuimus equidem, et non potuimus non moueri, quod G. filius R. ciuis Beneuentani diabolico inebriatus ueneno, Dei et nostro timore postposito, et  honore ciuitatis Beneuentane abiecto, I. D. S. dum consulatus fungeretur officio interfecit, et pater ac frater interfectoris, qui tam atroci sceleri personaliter interfuisse dicuntur, licet in presentia uestra se nostro iurauerint conspectui presentare, ad nos tamen, sicut credimus, non uenerunt, imo tam predictus homicida quam ipsi in ciuitate Beneuentana non metuunt, sicut audiuimus, commorari. uolentes igitur ut malefactorem predictum et fautores ipsius debita pena percellat, et ciuitas Beneuentana similem in posterum ualeat euitare iacturam, presentium auctoritate statuimus ut memoratus homicida de cetero Beneuentanam ciuitatem non audeat  introire, nec hereditatis paterne percipiat aliquam portionem; imo pars eius, si patrem premori forte contigerit, ad opus curie reseruetur, nec unquam in eadem ciuitate preualeat aliquod officium gerere dignitatis, nisi forte fuerit illi concessum ex indulgentia sedis apostolice generali. Hoc etiam de futuris temporibus decreuimus obseruandum de illis qui iudices, consules regalenses, uel alios ministeriales curie uulnerare aut interficere qualibet temeritate presument. Patrem autem et fratrem homicide iam dicti tandiu extra ciuitatem uestram precipimus permanere donec ad presentiam nostram accedant et ad uos cum litterarum nostrarum testimonio reuertantur.



TITULUS XXXu. De his qui ad ecclesiam confugiunt.



IDEM REGI CORRACIAE.

 Inter alia que nobis regalis prudentia suis litteris intimauit, quid de illis fieri debeat qui maleficia perpetrantes confugiunt ad ecclesias, ut pro reuerentia loci sacri debitas penas ualeant euitare, sollicite requisiuit. Nos ergo tuis inquisitionibus respondentes iuxta sacrorum canonum instituta et traditiones legum ciuilium, ita duximus in huiusmodi distinguendum, quod confugiens ad ecclesiam uel liber uel seruus existit. Si liber, quantumcunque grauia maleficia perpetrarit, non est uiolenter ab ecclesiis extrahendus, nec inde donari debet ad mortem et penam, sed rectores ecclesiarum obtinere uitam et membra  , super eo tamen quod  inique fecit est legitime componendum. Et hoc uerum, nisi publicus latro fuerit uel nocturnus populator agrorum, dum itinera frequentata et in publica strata obsidet aggressionis insidiis, pro facinoris magnitudine, cum et communem utilitatem impediat et nocere omnibus moliatur, ab ecclesia extrahi potest, impunitate non prestita, secundum canonicas sanctiones. Si uero seruus fuerit qui confugit ad ecclesiam  , postquam de impunitate sua dominus eius clericis iuramentum prestiterit, ad seruitium domini sui redire compellitur et inuitus, alioquin a domino poterit occupari. Tu ergo, fili carissime, cum in regno tuo aliquid horum contigerit, iuxta premissam distinctionem sic procedere  studeas quod honor Ecclesiarum et emunitas seruetur illesa, et malignandi facultas praue uoluntatis hominibus auferatur.



TITULUS XXXuI. Quod monasteria monachorum possint in canonicos regulares conuerti.



IDEM COLOCENSI ARCHIEPISCOPO.

Cum nobis, licet immeritis, in apostolice sedis specula consistentibus sit uniuersarum Ecclesiarum sollicitudo commissa, de statu illarum sollicitudinem nos conuenit gerere diligentem et prouidere attente ut per fratres et cepiscopos nostros, cum non possimus ubique nostram presentiam corporaliter exhibere,  possint in melius reformari. Ex parte siquidem tua nostris est auribus intimatum quod cum bone memorie An. antecessor tuus monasterium Sancti Stephani protomartyris situm in loco qui dicitur Keu concessisset fratribus Sancti Abraham de ualle Ebron, monachis nigri ordinis propter dissolutionem suam inde remotis, et iidem fratres Sancti Abraham bona eius dilapidando, et ducendo uitam nimium dissolutam, ipsum deduxissent ad nimiam paupertatem, bone memorie C. papa predecessor noster et nos etiam tibi dedimus in mandatis ut restitutioni eiusdem monasterii prouideres, tuo committentes arbitrio utrum predicti fratres Sancti Abrahe tolerandi, an monachi nigri essent in ipso monasterio reducendi. Tu uero, sicut accepimus,  fratres Sancti Abraham propter dissolutionem suam inde penitus abiecisti, et nos per petitionem tuam duxisti super prouisione ipsius monasterii requirendos. Ideoque mandamus quatenus si per monachos Ecclesiam illam uideris reformari non posse, in ipsa Ecclesia canonicos instituas regulares, qui secundum regulam beati Augustini deuotum ibi Domino famulatum impendant, et per eorum religionem locus ipse in melius tuo faciente reformetur.



TITULUS XXXuII. Si regulares ad seculares ecclesias possint in prelatos assumi.



IDEM UBALDO PLEBANO SANCTI GAuINI

 Quod Dei timorem pre oculis habeas ex  fructibus tuis colligitur euidenter, cum opera que facis testimonium perhibeant ueritati. Unde tuum propositum in Domino commendamus. Sane, sicut iamdudum auribus nostris insonuit, quondam desiderans ad frugem uite melioris transire, officium plebani resignans, coram fratribus Sancti uictoris Bononiensis promissionem de tua conuersione fecisti, neque professionem solemnem emittens, neque habitum religionis assumens. Sed nobilis uir comes Albertus et parochiani plebis eiusdem attendentes te laudabiliter prefuisse, ac de recessu tuo eidem loco iacturam non modicam imminere, desiderium tuum hactenus retardarunt, a uenerabili fratre nostro Florentino episcopo impetrantes ut  ministrares ibidem. Hoc etiam dilectus filius noster P. basilice Duodecim Apostolorum presbyter cardinalis, tunc apostolice sedis legatus, pensata utilitate plebis proponitur annuisse: quod iam dicti comes et populus a nobis ratum haberi suppliciter postularunt; presertim cum de licentia prioris Sancti uictoris Bononiensis dignoscaris hactenus id fecisse. Licet autem in Lateranensi concilio de monachis caueatur ne singuli per uillas et oppida seu per quascunque parochiales ponantur ecclesias, sed in maiori conuentu aut cum aliquibus fratribus maneant, ne soli inter seculares homines spiritualium hostium conflictum exspectent, Salomone dicente:  ue soli; quia si ceciderit, non est qui subleuet eum , quia tamen istud de canonicis regularibus specialiter non cauetur, qui etsi a sanctorum monachorum consortio non putentur seiuncti, regule tamen inseruiunt laxiori, et per antiquos canones etiam monachi possunt ad parochialium ecclesiarum regimen in presbyteros ordinari, ex quo debent predicationis officium, quod priuilegiatum est, exercere, sic annuendum duximus postulatis, ut plebani exercens officium, si commode fieri poterit, unum canonicum regularem tecum habeas ad cautelam, cuius in his que Dei sunt et regularis obseruantie tam consortio quam solatio perfruaris



TITULUS XXXuIII. Quod canonici regulares ad religionem hospitalariorum transire non possint.



IDEM CI. LUBUSSENSI EPISCOPO.

Referente dilecto filio fratre u. hospitalario nostro est apostolatui reseratum quod cum a tempore iuuentutis sue secundum institutiones canonicorum regularium Aurowasiensis Ecclesie beati Augustini regulam professus fuisset, et in ea ultra decennium permanens, sacros ordines usque ad sacerdotium suscepisset, iuuentute postmodum impellente, curiositate potius quam religionis amore deuictus, terram Hierosolymitanam et alias uidere desiderans, ab abbate suo non tam uoluntariam sub eadem conditione licentiam obtinuit quam extortam ut si bone memorie Alexandrum papam predecessorem nostrum inueniret in uiam, causam itineris  sibi exponeret, et iuxta mandatum uel procederet uel rediret. uerum ipse, neglecta conditione, procedens suscepit habitum hospitalis, in cuius seruitio usque ad hec tempora fideliter laborauit. Sed cum ordo premissus districtioris sit obseruantie quam secundus, prudenter attendens quod de laxiore ascendendum sit ad ordinem arctiorem, non autem de arctiore ad laxiorem sit ratione aliqua descendendum, ad se, Domino inspirante, reuersus, ad bonum redire desiderat quod dimisit. Cum itaque non mediocriter delinquat qui minus bonum maiori bono preponit, fraternitati tue per apostolica scripta mandamus quatenus, inquisita super premissis diligentius ueritate, si rem inueneris ita esse, prefato  fratri u. licentiam auctoritate apostolica prebeas ad primum ordinem redeundi.



TITULUS XXXIX. De uoto et habitus susceptione.



IDEM ACONENSI EPISCOPO.

 Sicut nobis est ex parte tua propositum, quidam clericus cum egritudine nimia laboraret, quasi de morte securus, et de recuperanda sospitate desperans, habitum canonicorum regularium petiit et accepit, ea in susceptione habitus exprimens ac promittens que solent in huiusmodi repromitti. Sed nec ad Ecclesiam transiit, utpote infirmitate grauatus, nec bonis suis uti cessauit. Postmodum uero  sospitate suscepta, post quindecim annos et ultra, uidentibus et scientibus uenerabili fratre nostro archiepiscopo et dilecto filio priore et canonicis Ecclesie Nazarensis, a quibus habitum susceperat regularem, tu, licet eo tempore quo habitum susceperat, in Ecclesia Nazarena prioris sollicitudinem exerceres, immemor eorum que facta fuerant circa ipsum, in Aronensem eum canonicum suscepisti. Quia uero quid super hoc facere debeas, per nostras expostulas litteras edoceri, fraternitati tue duximus respondendum, quod si regularem habitum se postulante suscepit et ad obseruationem religionis canonice sua se professione ligauit, ad resumendum habitum ecclesiastica est districtione cogendus, cum quod tanto tempore extra canonicam mansit,  non in excusationem eius, sed in maioris transgressionis augmentum merito ualeat allegari.



IDEM EPISCOPO ET CAPITULO TRAGURIENSI.

 Sicut tenor uestrarum litterarum nobis aperuit, cum P. lator presentium in sacerdotali esset officio constitutus, et tanta rerum temporalium indigentia laboraret quod nec sibi nec suis progenitoribus seu fratribus in necessitatibus propriis posset aliquatenus prouidere, proprii corporis laboribus et maris periculis multis se non dubitauit exponere, ut de suo labore et acquisitione honesta suam et suorum posset indigentiam releuare. Contigit autem post hec quod ipse longe a uestra ciuitate consistens tam graui cepit egritudine laborare quod  extra se positus desperaret de uita presenti et cum in tali esset articulo constitutus, a quodam simplici monacho indutus fuit habitu monachali, et ad monasterium deportatus. Deinde, paucis diebus elapsis, cum iam esset in principio sue conualescentie, deposuit habitum, et de licentia eiusdem loci abbatis monasterium reliquit; et cupiens progenitorum indigentiis subuenire, a uobis suppliciter postulauit ut, sicut prius, posset in sacerdotali officio ministrare et uobiscum pariter conuersari. Quid autem super his uobis fuerit faciendum sacro apostolice sedis oraculo humiliter petiistis edoceri. Nos igitur uestre consultationi taliter duximus respondendum, quod licet ista duo inter se repugnantia uideantur, ut scilicet quisquam sit extra se  positus, et de presenti uita desperet, si tamen eo tempore quo positus extra mentem asseritur, indutus fuit habitu monachali, cum alienatus non sentiat, ac per hoc non ualeat consentire, presbyterum prefatum denuntietis ab obseruatione monastici ordinis absolutum, nisi postquam mentis sue factus est compos, uoluntate spontanea professionem fecerit monachalem.



IDEM PISANO ARCHIEPISCOPO.

 Ad apostolicam sedem, que, disponente Domino, cunctorum fidelium est magistra, super diuersis articulis questiones dubie referuntur, ut quod ab ea fuerit super earum solutione responsum,  indubitanter ab omnibus teneatur. Ex parte siquidem tua tales nuper suscepimus questiones, quod cum monachum fieri ante unius anni probationem regularis institutio interdicat, monachi et moniales in tua diocesi constituti tam clericos quam laicos utriusque sexus, sanos pariter et infirmos, religionis habitum uolentes assumere, nutu etiam aliquo profitentes, interdum absque omni professione recipiunt, quandoque professionem illico facientes. Unde multa mala noscuntur sepius prouenire, cum infirmi ad monasterium iam translati et emissa professione, postquam de infirmitatibus conualuerint, habitum religionis abiiciant, et ad propria reuertantur. Contingit etiam tales in propriis domibus remanere, cum monachi per eos, dum uiuunt,  nolunt sua monasteria pregrauari. Sani etiam sic absque probatione recepti retro aspicientes, matrimonia contrahunt, reiecto habitu regulari; de quibus si habitum religionis assument ante unius anni probationem uel temporis competentis, utrum facta professione a talibus uel omissa, debeant monachi reputari, et si coniugatus conuerti desiderans sit recipiendus in monachum nisi uxor perpetuam continentiam repromittat, certificari a sede apostolica postulasti. Nos ergo questionibus tuis taliter ex ordine respondemus, quod licet tempus probationis a sanctis Patribus sit indultum, non solum in fauorem conuersi, sed etiam monasterii, ut et ille asperitates istius et istud mores illius ualeat experiri,  quod utrinque diligenter est obseruandum, presertim cum ab utroque de reliquo certa notitia non habetur, quia tamen ante tempus probationis regulariter prefinitum is qui conuerti desiderat, habitum recipit et professionem emittit, abbate per se uel per alium professionem recipiente monasticam et monachalem habitum concedente, uterque renuntiare uidetur ei quod pro se noscitur introductum, obligetur quidem per professionem emissam pariter et acceptam ad obseruantiam regularem, et uere monachus est censendus, quia multa fieri prohibentur: que, si facta fuerint, obtinent firmitatem. Prohibendum est tamen abbatibus ne passim ante tempus probationis quoslibet ad professionem recipiant, et si contra formam prescriptam quoslibet  indiscrete receperint, animaduersione sunt debita corrigendi, cum in subsidium fragilitatis humane spatium probationis sit regulariter institutum. Cum autem uir et uxor una caro sint per copulam coniugalem effecti, nec una pars conuerti possit ad Deum et altera in seculo remanere, profecto non est alter coniugum recipiendus ad obseruantiam regularem nisi reliquus perpetuam continentiam repromittat, uitam quoque debeat mutare, nisi forte eius sit etatis ut sine suspicione incontinentie ualeat remanere.



IDEM ABBATI DE FLORE.

 Porrectum nobis ex parte tua petitorium  continebat quod I. canonicus Acheruntinus infirmitate grauatus uotum ut fieret monachus se asseruit emisisse: unde metuens ne uoto decederet non completo, iunctis manibus tibi se reddidit in monachum et in fratrem; alii quoque in absentia tua sese in manibus sacerdotum monachos se fieri deuouentes, sani facti ad uomitum redierunt; et eum familiares monasterii tui antea exstitissent, quia non fuerunt ad antiquam familiaritatem admissi, aduersarii facti sunt pro amicis. Utrum ergo talia facta dissimulare ualeas, ne fiant deteriores, an compellendi sint ad complenda promissa, per nos postulas edoceri. Nos ergo inquisitioni tue taliter respondemus, quod cum monachum faciat non habitus, sed professio regularis, ex quo a conuertendo  uotum emittitur et recipitur ab abbate, ut talis fiat monachus et reddat Domino quod promisit, erit utique non immerito compellendus.



IDEM ULIXBONENSI ET COLIMBRIENSI EPISCOPIS.

 Insinuante u. nobili muliere nostro est apostolatui reseratum quod dudum puella et in annis teneris constituta M. Sacracii accepit in uirum: post cuius obitum a quibusdam curialibus fuit regi Legionensi pro relicte copula supplicatum. Quod dum ad consanguineorum eius notitiam deuenisset, ut maritum acciperet, ei sub attestatione regia suggesserunt. Ipsa uero quod tunc nollet nubere protestante, consilium accepit ab eis quod uotum emitteret castitatis. Hoc autem in manibus cuiusdam de fratribus Sancti Augustini eo fecit adiecto tenore,  ut in domo propria cum omni sua substantia remaneret. Sane in eiusdem ordinis habitu biennio post mansit, licet id se inuitam fecisse et coactam asserat tam metu regio quam parentum. Post hec eidem regi que fecerat indicauit. Quod approbans uetuit ne quis ea nolente domum intraret ipsius uel exinde aliquid asportaret. Interim uero tempore modico elabente, P. curialis regias litteras secum portans, et F. Farnandi, dicte mulieris domum intrantes, ut ipse P. ui saltem eam duceret in uxorem, acceperunt ab ipsa quod si eam idem P. duceret, ipsius manibus interiret. Post hec uero, dimissis domo et omnibus que habebat, in domo cuiusdam Iudei per tres, in ecclesia uero Sancte Marie de  Ociga per sex latitans septimanas, ita quod exinde propter necessitates humanas egredi non auderet; tandem se coactam uidens et omnibus destitutam, et attendens nichilominus quod inuita uotum emiserat, eo dimisso de parentum consilio P. Michelis publice fuit matrimonialiter copulata, de quo quatuor sustulit filios tempore procedente. uerum quia salutem anime omnibus desiderat anteferre, ac metuens quod huiusmodi coniunctio licita non existat, quid super his tenere debeat, edoceri responso nostro suppliciter postulauit. Nos ergo attendentes quod in emissione uoti quod prestitit nulla uel modica coactio adfuisset, quam patientia et perseuerantia sequentis  temporis penitus promulgauit, et quod sequens coniunctio potius iniqua fuit et uiolenter extorta, mandamus quatenus, si premissis ueritas suffragatur, prefatam feminam ad male dimissum religionis habitum resumendum et seruandum quod uouit monere ac inducere procuretis, et si opus fuerit, per censuram ecclesiasticam cercere.



IDEM CANTUARIENSI ARCHIEPISCOPO.

 Quod super his sedem apostolicam consulere decreuisti quorum exsecutio spectat ad officium pastorale, fraternitatem tuam in Domino commendamus, sperantes quod per responsionem nostram instructus ea diligentius exsequaris. Quesisti sane de his qui, pro succursu terre sancte signo crucis assumpto, propter infirmitatem uel paupertatem aut  aliam iustam causam uotum peregrinationis non possunt utiliter adimplere, quid tibi sit faciendum, cum per apostolica scripta sine distinctione receperis in mandatis ut eos qui signum crucis assumptum abiecerunt, ad resumptionem ipsius et exsecutionem uoti per censuram ecclesiasticam appellatione remota compelleres, non obstante aliqua indulgentia, si forte a predecessore nostro fuerat impetrata. Nos autem inquisitioni tue taliter respondemus, quod debiles et inopes magis illuc in defectum quam ad profectum accedunt, cum isti pugnare non possint et illi mendicare cogantur, nisi forte sint nobiles et magnates qui suis secum expensis bellatores adducunt, uel artifices et agricole, qui de laboribus suis  sibi possunt acquirere necessaria et terre subsidia ministrare, quamuis non multi talium propter breuitatem possessionum et paucitatem inhabitantium ibi sint opportuni. Unde credimus distinguendum inter illos qui temporalem et eos qui perpetuam impedimenti causam creduntur habere, quod primis est indulgenda dilatio, secundis autem est redemptio iniungenda, ac rerum facultate pensata, quas possunt aut quas facturi essent expensas, personarum preterea recompensato labore, in subsidium terre sancte transmittant, exsequentes per alios quod per se nequeunt adimplere. Rursus inter illos, qui pro defensione terre sancte uotum peregrinationis emittunt, et eos, quibus pro satisfactione suorum criminum iter peregrinationis iniungitur, credimus  distinguendum. Quocirca primos plus terre sancte succursus, et circa secundos plus labor itineris, secundum intentionem uouentis uel penitentis, debet attendi. Unde, si quis hoc modo uouentium est inutilis ad pugnandum, quamuis habilis ad eundum, melius est redimere uotum quam expensas consumere: quod et de penitente qui, propter debilitatem non potest iter iniuncte peregrinationis implere, sane ualet intelligi; non autem de illo qui, quamuis sit impotens ad bellandum, potens est tamen ad eundum. Super his autem diligens est adhibenda discretio, ne quid prece uel pretio, amore uel odio, siue occasione quacunque contra salutem anime uel  utilitatem terre quomodolibet attentetur. Unde per uiros religiosos et probos dispensationem huiusmodi uolumus prouideri. De mulieribus autem hoc credimus obseruandum, ut que remanere noluerint, uiros suos sequantur euntes; cetere uero, nisi forte sint diuites, que secum in suis expensis possint ducere bellatores, uotum redimant quod uouerunt, aliis ad terre sancte subsidium singulis secundum proprias facultates diligenter inductis.

 Quesisti preterea quid agere debeas circa illos qui dicentes se ab apostolica sede redire, super absolutione sua ignota cardinalium sigilla reportant, cum eis super impedimentis expositis, non fuisset de leui credendum. Ad quod fraternitati tue taliter duximus respondendum, quod cum nos, si  quando talibus litteras apostolicas indulgemus, illis qui personas et facultates eorum plenius cognouerint scribamus ut super impedimentis expositis, inquisita diligentius ueritate, statuant circa illos quod animarum saluti et succursui terre sancte magis nouerint expedire, attentius prouidentes, sicut superius continetur, ne quid in fraudem uoti fallaciter confingatur, si tales per ueritatis suppressionem aut falsitatis expressionem litteras non solum cardinalium sed et nostras, nec solum dubias, sed et certas constiterit impetrasse, carere uolumus impetratis, et eis in nullo prorsus obstantibus ad exsecutionem uel redemptionem uoti compelli precipimus, appellatione remota, sicut superius est expressum.



TITULUS XL. De matrimonio.



IDEM PARISIENSI EPISCOPO.

Cum omnia orta occidant et aucta senescant, ne operum Domini primitie penitus deperirent, posuit Deus sementem iuxta species suas in aliquibus creatorum, ut que super cursum temporis deficerent in seipsis, in sua semente proficerent, et in reparatione sui generis uberius prosilirent. Sic etiam, ne homo ad imaginem Dei factus, et tam uolucribus celi quam piscibus maris et uniuersis animantibus que mouentur super terram munere diuino prelatus, in sterilem cinerem sterilis ipse rediret, formata muliere in auxilium eius de latere dormientis audiuit: Crescite et multiplicate et replete terram . Cum  ergo extunc Ade posteritas sibi inuicem iungi consueuerit federe nuptiali, usque adeo in hoc ipsi comparata est etiam post lapsum parentis dextera Conditoris ut, iuxta illud euangelicum: Quod Deus coniunxit homo non separet , non humane adinuentioni, sed diuine auctoritati potius ascribatur matrimonii sacramentum. Propter quod licet inter homines contrahatur, significatur tamen in Christo coniunctio Ecclesie et anime fidelis ad Christum iuxta illud Apostoli: Hoc autem dico magnum sacramentum in Christo et in Ecclesia . Unde quantum in nobis est Ecclesie filiis debemus summo studio precauere ne, si quis impie agens  in seipsum partem sui corporis, quia scindere eam omnino non potest, a se forsan auellere attentarit, animam suam diuine bonitatis amplexibus efficiat alienam, et propter hoc totam Ecclesiam tanto amplius sibi reddat offensam quanto prouidum minus figuram desponsationis eius ad Christum, quantum etiam in ipso fuerit, maculauerit. Hec autem non ad instructionem, etc.



IDEM FERENTINO EPISCOPO.

 Sicut ex litteris tue fraternitatis accepimus, cum L. parochianus tuus P. mulierem se ducturam in coniugem in manu patris eius P. iurantis quod eam ipsi traderet in uxorem, proprio iuramento firmarit, nec per uirum steterit, sed per mulierem potius, quo minus matrimonialis inter eos solemnitas sit  secuta, quatuor postmodum uel quinque annis elapsis, idem L. G. mulierem per uerba de presenti, ut eius consanguinei asserunt, desponsauit. Propter quod frater predicte P. suam deposuit in tua presentia questionem. Quia uero quid super his agendum sit nostro postulas responso doceri, fraternitati tue taliter respondemus, quod si tibi constiterit quod idem L. P. mulierem per uerba de futuro, G. uero per uerba desponsauerit de presenti, imposita ei penitentia competenti, quia primam fidem irritam fecit, nisi forsan iuramento certum terminum infra quem dictam P. duceret in uxorem prefixerit, nec per eum steterit quin ad statutum terminum matrimonium consummaret, secundum contractum legitimum  iudices, et ad illud seruandum eum, si opus fuerit, ecclesiastica districtione compellas, nisi forsan aliud quid obstiterit quod ipsum debeat impedire. Quod si forte per uerba de futuro sponsalitia cum utraque contraxit, iuramentum primum, sicut licite factum est, ipsum seruare compellas, de secundo ei penitentiam iniuncturus. Quod si de his tibi non constat ad plenum, tandiu adhuc cognoscas de causa donec super his sufficientius instruaris. Quod enim in attestationibus quas ad sedem apostolicam destinasti de compaternitate habetur, non facit ad causam, cum neuter contrahentium sit illa persona: qua mediante, inter parentes eorum compaternitas est contracta.



IDEM MARSICANO EPISCOPO.

  Significasti nobis per litteras tuas quod cum B. uir O. mulierem prius carnaliter cognitam desponsasset, eam postmodum non cognouit, imo ipsa ad partes alias transeunte, sibi aliam copulauit, ex qua filias et filios iam suscepit. uerum, quia eadem O. ad te reuersa, uel uirum ipsum sibi restitui postulat, uel dari licentiam contrahendi, et tu quid super his fieri debeat nostris queris litteris edoceri, fraternitati tue taliter respondemus, quod si dictus uir eam desponsauit per uerba de presenti, ad ipsam cogendus est de iure redire. Quod si forsan in desponsatione ipsius uerbis usus est de futuro, imposita  utique penitentia de fide mentita, mulieri eidem nubendi cui uoluerit in Domino liberam tribuas facultatem.



IDEM MUTINENSI EPISCOPO.

 Ex parte tua recepimus quod de consuetudine diu in Mutinensi obtinuit ciuitate ut si quis iurasset aliquam, et citra carnis copulam desponsasset, si consequenter desponsasset aliam, et etiam cognouisset, primo cognita adiudicaretur uiro, non que prius exstitit desponsata. Ne uero turpis sit pars que suo non congruit uniuerso, et Ecclesia Mutinensis teneat humiliter et obseruet quod beati Petri sedem et suam metropolim sequi uiderit et docere, in matrimoniis de cetero contrahendis illud te uolumus obseruare, ut postquam inter personas  legitimas consensus mutuus interuenerit de presenti, qui sufficit in talibus iuxta canonicas sanctiones, et si solus defuerit, cetera etiam cum ipso coitu celebrata frustrantur; et si persone iuncte legitime cum aliis postea de facto contrahant, quod prius de iure factum fuerit, non poterit irritari.



IDEM MADEBURGENSI EPISCOPO.

 Discretionem tuam in Domino commendamus quod in his que dubia reputas uel obscura sedem consulis apostolicam, ut in eis de cetero ipsius auctoritate procedas. Sane in audientia nostra fuit ex parte tua propositum quod quidam uir cum muliere quadam legitime per uerba de presenti contraxit, quam postmodum a se incognitam cuidam  consanguineo suo tradidit in quantum poterat renitentem. Ille uero cum ipsa, licet inuita, matrimonii solemnia celebrauit. Sed mulier, quam citius fuit reddita libertati, aufugit ab eo, et se priori uiro uel priorem sibi restitui cum instantia postulauit. Nos igitur inquisitioni tue taliter respondemus, quod et uiro pro tam turpi facinore quam grauis est penitentia iniungenda, et mulier ipsa propter publicam honestatem est commonenda sollicite ut nec primum repetat, cuius consanguineus eam, licet inuitam, cognouit, nec redeat ad secundum, cui non potest preter reatum adulterii commisceri, sed in continentia maneat donec prior fuerit uiam uniuerse carnis ingressus. Quod si forsan ad id induci nequiuerit, uir prior redire cogatur ad ipsam et maritali  eam affectione tractare, cum adulterium ei non possit obiicere qui eam adulterandam tradidit, presertim inuitam. Nam, etsi secundum euangelicam ueritatem nunquam nisi propter causam fornicationis aut uir uxorem aut uxor possit dimittere uirum, non tamen semper propter eamdem causam uel uxor uirum uel uir dimittere ualeat uxorem, cum possit exceptione uel replicatione legitima impediri. Sed nec affinitas, que post contractum legitimum inter uirum et uxorem inique contrahitur, ei debet officere que huius iniquitatis particeps non existit, cum suo iure non debeat sine culpa sua priuari. Quanquam  a quodam predecessorum nostrorum dicatur in simili casu fuisse distinctum, utrum uidelicet adulterium uel incestum manifestum fuerit an occultum, aliis asserentibus inter gradum proximum uel remotum esse potius distinguendum  .



IDEM ARELATENSI ARCHIEPISCOPO.

 Cum apud sedem apostolicam, cui, licet immeriti, presidemus, totius ecclesiastice discipline resideat magistratus, dignum est et consonum rationi ut quoties circa negotia uaria et diuersa quidquam dubitationis emerserit, ad ipsius iudicium recurratur: que, disponente Domino, inter omnes Ecclesias obtinere meruit principatum. Sane consuluisti nos per nuntios et litteras tuas utrum mutus et surdus alicui possit matrimonialiter copulari. Ad  quod fraternitati tue taliter respondemus, quod cum prohibitorium sit edictum de matrimonio contrahendo, ut quidquid non prohibetur, per consequentiam admittatur, et sufficiat ad matrimonium solus consensus eorum de quorum quarumque coniunctionibus agitur, uidetur quod si talis uelit contrahere, sibi non possit uel debeat denegari quod cum uerbis non possint, signis ualeant declarare.



IDEM uIuARIENSI EPISCOPO.

Accedens ad presentiam nostram B. mulier latrix presentium sua nobis insinuatione monstrauit quod cum N. uiro legitime coniuncta in lapsum carnis, instigante diabolo, incidisset, tandem quod neuter eorum repeteret alterum mutuo iurarunt, et  licet ipsa continentiam obseruarit, uir tamen eius nequaquam uoluit continere. Quocirca fraternitati tue per apostolica scripta mandamus quatenus nisi commoniti continentiam curauerint obseruare, tu, si res ita se habet, prefatum uirum ut eam recipiat et maritali affectione pertractet monitione premissa per censuram ecclesiasticam, appellatione remota, compellas, cum nec adulterium ei possit adulter opponere, nec etiam iuramentum obsistat quod de non repetendo, non autem de non recipiendo, prestitum fuisse narratur.



IDEM NITINIENSI EPISCOPO.

 Constitutus in presentia nostra Hugo uitalis lator presentium humillima nobis insinuatione monstrauit quod, cum esset in acolythatus ordine  constitutus, quamdam puellam R. nomine in facie Ecclesie duxit uxorem, cumque aliquandiu cohabitassent insimul, et ipse eam carnaliter cognouisset, orta discordia inter eum et amicos puelle coram te [habito] diligenti tractatu, predicta puella fuit cuidam alii uitali nomine copulata, et tu memoratum Hugonem usque ad gradum sacerdotii ordinasti, et eidem Ecclesiam concessisti. Cum autem eum sua conscientia remorderet, et de consilio quorumdam religiosorum habitum Cisterciensis ordinis assumpsisset, tandem N. abbati suo omnia predicta reuelauit: qui eum commonuit diligenter ut super hoc saluti sue anime prouideret. Ideoque fraternitati  tue per apostolica scripta mandamus quatenus, si res ita se habet, predictam R. ut recedat a prefato uitali, cui per adulterium est coniuncta, nec prescriptum monachum impetat quo minus regulare uotum ualeat adimplere, per censuram ecclesiasticam sublato appellationis obstaculo cogere non omittas



IDEM MANUANENSI EPISCOPO ET ARCHIDIACONO BANGORANENSI.

Postulauit a nobis dilectus filius princeps Norwalie ut de concessione nostra sibi liceret filiam dilecti filii principis insularum subarrhatam ab ipso accipere in uxorem, nonobstante quod patruo eius eadem infra nubiles annos exstitit desponsata, cum tamen a neutro traducta fuisset. uerum, quoniam  nobis constare non potuit cuius etatis puella tempore subarrhationis uel desponsationis exstiterit, et cui antea fuerit, puta nepoti uel patruo, desponsata, cum secundum diuersitates factorum iura etiam sint diuersa, in huiusmodi certum non potuimus dare responsum, quoniam iuxta canonicas sanctiones in rebus ambiguis non est absolutum iudicium proferendum. Quocirca, mandamus quatenus sollicite inquiratis utrum puella septennium non attigerit quando subarrhata exstitit a nepote uel patruo desponsata. In utroque namque istorum casuum, quia tam subarrhatio quam desponsatio de iure non tenuit, que non potest septennium preuenire, quod factum est a patruo primo uel postea non obstante, nisi aliud quid impediat, puella eadem  legitime contrahere poterit cum nepote. Si uero tam subarrhationis quam desponsationis tempore septennis exstitit uel maioris etatis, cum extunc incipiant placere sponsalia, si precessit desponsatio patrui, non potuit contrahere cum nepote; quoniam secundum traditiones et obseruantias regulares nullus potest sponsam consanguinei sui accipere in uxorem, et ii duo casus non ad imparia iudicantur. Si autem subarrhatio facta cum nepote precessit, quod secutum fuit postea non tenente, cum per secundum factam non potuerit primum dissolui, quod quantum ad sponsalia sortitum fuerit firmitatem, uolentibus personis principalibus matrimonium inter eos poterit consummari. Si uero  nepos eam ante septennium subarrhauit, et patruus in septennio uel post septennium desponsauit, idem nepos eam propter rationem premissam ducere non poterit in uxorem. Sin uice uersa, eam sibi legitime poterit.



IDEM CONRADO ET PETRO QUONDAM FILIIS MALEBRAC.

 Ad dissoluendum quod factum fuit inter I. filium nobilis uiri L. de Monumento et S. filiam quondam Matthei de Fortibrachio super matrimonio contrahendo, accusatione super consanguinitate proposita, et tam ex parte iuuenis quam ex parte puelle consanguinitatis gradibus computatis, cum eam uelletis idoneis testibus comprobare, de consilio  fratrum nostrorum pronuntiauimus inter dictos iuuenem et puellam nec matrimonium nec sponsalia fuisse contracta, cum constet puellam nondum ad septennium peruenisse. Quocirca nec accusatio locum habebat, cum non esset quod posset legitime accusari: denuntiari non poterat consanguinitas ut interdiceretur matrimonium contrahendum.



IDEM MENFICENSI EPISCOPO.

Aliquo dubitationis scrupulo emergente, ea que incerta uidentur sancti Patres ad sedis apostolice decreuerunt oraculum perferenda. Quorum siquidem uestigia laudabiliter imitatus, a nobis inquirere studuisti utrum inter duos parochianos tuos matrimonium quod, puella probante, infra nubiles annos se ductam a uiro fuisse, de consilio dilecti filii P.  Sancte Marie in uia lata diaconi cardinalis, tunc apostolice sedis legati, per diuortii sententiam diremisti, possis redintegrare licenter, cum eadem puella iam nubilem etatem attingens consensum adhibeat, et nullus ex eis ad alia uota se duxerit transferendum. Ad quod tibi taliter respondemus, quod nisi aliam causam rationabilem interuenire cognoueris, securus ad copulam ipsius matrimonii tibi patet absque aliqua dubitatione processus.



IDEM ROSAN, ARCHIEPISCOPO.

 Quod super his articulis qui tibi aliquam dubitationem inducunt nostrum ducis consilium requirendum, et ad ea exsequenda que officium postulant pastorale, apostolice sedis procuras auxilium inuocare, sollicitudinem tuam dignis in Domino laudibus  commendamus, et postulationibus tuis grato animo respondemus. Significasti siquidem nobis quod in diecesi tua pater et filius matrem et filiam, duo cognati duas cognatas, auunculus et nepos duas sorores ducunt in coniugium. Super quo taliter tibi duximus respondendum, quod licet omnes consanguinei uiri sint affines uxoris, et omnes consanguinei uxoris affines sint uiri, inter consanguineos tamen uiri et consanguineos uxoris ex eorumdem, uiri uidelicet et uxoris coniugio nulla prorsus affinitas est contracta propter quam inter eos matrimonium debeat impediri.



IDEM FERRARIENSI EPISCOPO.

 Quanto te nouimus in canonico iure peritum,  tanto fraternitatem tuam amplius in Domino commendamus quod in dubiis questionum articulis ad apostolicam sedem recurris, que, disponente Domino, cunctorum fidelium mater est et magistra, ut opinio, quam in eis quondam habueras, dum alios canonici iuris peritiam edoceres, uel corrigatur per sedem apostolicam uel probetur. Sane tua nobis fraternitas suis litteris intimauit quod altero coniugum ad heresim transeunte, qui relinquitur ad secunda uota transire desiderat et filios procreare: quod utrum possit fieri de iure, per easdem nos duxisti litteras consulendos, Nos igitur consultationi  tue de communi fratrum nostrorum consilio respondentes, distinguimus, licet quidam predecessorum nostrorum sensisse aliter uideantur, an ex duobus infidelibus alter ad fidem catholicam conuertatur, uel ex duobus fidelibus alter labatur in heresim uel decidat in gentilitatis errorem. Si enim alter infidelium coniugum ad fidem catholicam conuertatur, altero uel nullo modo uel saltem non absque blasphemia diuini nominis, uel ut eum pertrahat ad mortale peccatum, ei cohabitare uolente, qui relinquitur ad secunda, si uoluerit, uota transibit. Et in hoc casu intelligimus quod dicit Apostolus  : Si infidelis discedit, discedat: frater enim et soror non est seruituti subiectus in huiusmodi , et canonem in quo dicitur quod contumelia  Creatoris soluit ius matrimonii circa eum qui relinquitur. Si ergo alter fidelium coniugum uel labatur in heresim uel transeat ad gentilitatis errorem, non credimus quod in hoc casu is qui relinquitur, uiuente altero, possit ad secundas nuptias conuolare, licet in hoc casu maior appareat contumelia Creatoris. Nam si matrimonium uerum, quod inter fideles existat non tamen est ratum, inter fideles autem uerum quidem et ratum existit, quod sacramentum fidei, quod semel admissum nunquam amittitur, ratum efficit coniugii sacramentum, ut ipsum in coniugibus, illo durante, perduret. Nec obstat quod a quibusdam forsan obiicitur, quod infidelis relictus non debeat suo iure sine culpa priuari, cum in multis casibus hoc contingat, ut si  alter coniugum incidatur. Per hanc autem responsionem quorumdam malitie obuiatur qui in odium coniugum, uel quando sibi inuicem displicerent, si eas possent in tali casu dimittere, simularent heresim ut ipsi a coniugibus nubentibus resilirent. Per hanc ipsam responsionem illa soluitur questio, qua queritur utrum ad eum qui uel ab heresi uel ab infidelitate reuertitur, is qui permansit in fide redire cogatur.



IDEM LIuONIENSI EPISCOPO ET EIS QUI CUM IPSO SUNT FRATRIBUS.

 Deus, qui Ecclesiam suam noua semper, etc. Et infra. Quia uero in matrimoniis contrahendis dispar est ritus eorum a nostro, cum in consanguinitate  uel affinitate distinctionem canonicam non attendant, et relictas fratrum indistincte sibi consueuerint copulare, ne propter hoc a bono proposito, sicut hactenus, retrahantur, cum nec quidam eorum uoluerint credere nisi relictas fratrum eorum pateremur retinere, nec uos eos, nisi tales dimitterent, recipere uolueritis ad baptisma, propter nouitatem et infirmitatem gentis eiusdem concedimus ut matrimoniis contractis cum relictis fratrum utantur, si tamen fratribus decedentibus sine prole, ut defuncti semen iuxta legem Mosaicam suscitarent, cum talibus contraxerunt, ne tales sibi de cetero,  postquam ad fidem uenerint, copulent prohibentes. Ad hec, sancte memorie beati Gregorii pape predecessoris nostris adherentes uestigiis, ne populus Liuoniensis a bono quod cepit austeriora metuendo recedat, ut in quarta et ulterius generatione matrimonium contrahant donec in fide plenius solidentur, cum eis auctoritate apostolica dispensamus, non ea intentione concedentes hoc ipsis ut postquam firma radice in fide fuerint solidati, talibus coniungantur. Nam secundum Apostoli uerbum: Lac dedi uobis potum, non escam , illis modo, non posteris temporibus tenenda concessimus, ne, quod absit! exuratur bonum quod adhuc est infirma radice plantatum, sed firmetur potius et usque ad perfectionem fideliter conseruetur. Cum autem  sacramentum coniugii apud fideles et infideles, etc. Et infra decretum gaudeamus usque crimina dimittuntur. Ceterum, cum penitentia non tam secundum quantitatem excessus quam penitentis contritionem et discreti sacerdotis sit arbitrium moderanda, pensata qualitate persone super fornicatione, adulterio, homicidio et aliis criminibus, consideratis circumstantiis omnibus, et presertim nouitate Liuoniensis Ecclesie, competentem penitentiam delinquentibus iniungatis, prout saluti eorum uideritis expedire. Apostoli autem uestigiis inherentes dicentis, ut prediximus: Lac dedi uobis potum, non escam, paulatim, eos instructis in fide, confessionis formam, orationem Dominicam et Symbolum ipsum sollicitius edocentes. Interim tamen corporis et  sanguinis Dominici sacramentum renatis fonte baptismatis consuetis festiuitatibus et in mortis articulo tribuatis.



IDEM TIBERIADENSI EPISCOPO.

 Gaudemus in Domino et in potentia uirtutis eius, et Patri luminum, a quo est omne datum optimum et omne donum perfectum, uberes gratiarum exsoluimus actiones quod, sicut nobis tuis litteris intimasti, diebus istis nouissimis, ille, qui non uult mortem peccatoris, sed ut conuertatur et uiuat, quod ad fidem Christianam uenirent multorum paganorum cordibus inspirauit. Et, quoniam uxores acceperant in secundo, tertio, uel ulteriore gradu sibi conuinctas, utrum sic coniuncti debeant post conuersionem  suam insumul remanere uel ab inuicem separari, edoceri per rescriptum apostolicum postulasti. Super quo fraternitati tue taliter respondemus, quod cum sacramentum coniugii apud infideles existat, quemadmodum ostendit Apostolus, dicens: Si quis frater infidelem habet uxorem, et hec consentit habitare cum illo, non dimittat illam , et in premissis gradibus a paganis quoad eos licite sit contractum, qui in constitutionibus canonicis non arctantur.  in fauorem presertim Christiane religionis et fidei, a cuius perceptione per uxores deseri se timentes uiri possent  facile reuocari, fideles huiusmodi matrimonialiter copulati libere possunt et licite remanere coniuncti, cum per sacramentum baptismi non soluantur coniugia, sed crimina dimittantur. Et, quoniam pagani circa plures insimul feminas affectum diuidunt coniugalem, utrum post conuersionem omnes, uel quam ex omnibus retinere ualeant, non immerito dubitatur. Quia uero tam patriarche quam alii uiri iusti ante legem pariter et post legem multas uxores insimul habuisse leguntur, nec contrarium apparet in Euangelio uel lege preceptum, neque pagani subiiciuntur institutis canonicis post inuentis, quemadmodum est premissum, uidetur quod et nunc iuxta ritum suum licite contrahant cum diuersis, quorum coniunctiones legitimas unda sacri baptismatis  non dissoluit, et ita patriarcharum exemplo ad fidem Christi pagani conuersi coniugiorum pluralitate gaudebunt. uerum absonum hoc uidetur et inimicum fidei Christiane, cum ab initio una costa in unam feminam sit conuersa, et Scriptura diuina testetur quod: Propter hoc relinquet homo patrem et matrem et adherebit uxori sue, et erunt duo in carne una . Non dicit tres uel plures, sed duo. Nec dicit, adherebit uxoribus, sed uxori. Unde Lamech, qui plures simul uxores legitur habuisse, reprehenditur in Scripturis eo quod ipse primus reprobandam bigamie speciem introduxit. Licet autem de huiusmodi non quesieris, uolentes tamen tam te quam alios super his etiam reddere certiores, et quod ueritas preualeat falsitati, sine dubitatione  qualibet protestamur quod nulli unquam licuit plures insimul uxores habere, nisi cui diuina fuit reuelatione concessum: que mos quandoque interdum etiam fas censetur, per quam sicut Iacob a mendacio, Isrelite a furto, et Samson ab homicidio, sic et isti ab adulterio excusantur. Sane iuridica hec sententia probatur etiam testimonio ueritatis in Euangelio protestantis: Quicunque dimiserit uxorem suam nisi ob fornicationem, et aliam duxerit, mechatur . Sic ergo, uxore dimissa, duci alia de iure non potest. Fortius etiam ipsa retenta. Per quod euidenter apparet pluralitatem in utroque sexu, cum non ad imparia iudicentur, circa matrimonium reprobandam. Ceterum, prolem  de huiusmodi coniunctionibus natam, que secundum opinionem eorum matrimoniali contrahuntur affectu, post fidem receptam, utilitate publica suadente, legitimam uolumus reputari  . Qui uero secundum ritum suum legitimam repudiauit uxorem, cum tale repudium ueritas in Euangelio reprobauerit, nunquam, ea uiuente, aliam licite poterit, etiam ad fidem Christi conuersus, habere, nisi post conuersionem ipsius illa renuat habitare cum ipso, aut etiamsi consentiat, non tamen absque contumelia Creatoris, uel ut eum pertrahat ad mortale peccatum: in quo casu restitutionem petenti, quamuis de iniusta spoliatione constaret, restitutio negaretur;  quia secundum Apostolum frater aut soror non est in huiusmodi seruituti subiectus. Quod si conuersum ad fidem et illa conuersa sequatur antequam propter causas predictas legitimam ille ducat uxorem, eam recipere compelletur. Et quamuis, secundum euangelicam ueritatem, qui duxerit dimissam mechetur, non tamen dimissor poterit opponere fornicationem dimisse, pro eo quod nupserit alii post repudium, nisi alias fuerit fornicata.



TITULUS XLI. De legitimis filiis.



IDEM OuETENSI ET BURGENSI EPISCOPIS.

Ad nostram noueris audientiam peruenisse quod . . . quondam pater dilecti filii . . archidiaconi Ouetensis matrem eius, que uxor consanguinei sui exstiterat  tertio sibi gradu consanguinitatis coniuncti, solemniter duxit et publice in uxorem, et eam maritali affectu cognoscens, ipsum qui modo est archidiaconus et quosdam alios genuit antequam inter eos esset diuortii sententia promulgata. uerum, quoniam uiro et femina sublatis de medio, ignoratur si scienter coniuncti fuerint uel ignoranter, idem archidiaconus dubitat, tanquam homo prouidus et discretus, ne sibi ex hoc possit in posterum preiudicium circa spiritualia uel temporalia generari. Nos igitur eidem archidiacono benignitate paterna prouidere uolentes, fraternitati uestre per apostolica scripta mandamus quatenus, si premissis ueritas suffragatur, non obstante quod de ignorantia est premissum, ei auctoritate nostra suscipiendi sacros ordines concedatis  liberam facultatem, cum alias idoneus censeatur.



IDEM EPISCOPO ET ARCHIDIACONO LEMONEONENSI.

Iustus laicus cum labore maximo ad presentiam nostram accedens humiliter coram nobis exposuit quod cum P. Perches ex concubina sua per simplicis fornicationis amplexum filias suscepisset, tandem eamdem concubinam ad commonitionem Ecclesie sibi matrimonio copulauit; sed quidam, ut eas ab hereditate possent excludere, minus legitimas reputant, eo quod ante matrimonium sunt suscepte. Quia igitur proles hoc modo suscepta sacris constitutionibus legitima iudicatur, cum fauore sequentis matrimonii excusetur, discretioni uestre per apostolica  scripta mandamus quatenus dictas filias, cuius alteram prefatus W. sibi legitime copulauit uxorem, tanquam legitimas auctoritate nostra per censuram  ecclesiasticam monitione premissa, nisi aliud rationabiliter obstet, faciatis ad hereditatem admitti, et nullam super hoc permittatis molestationem indebitam sustinere.



IDEM YDRONTINO ARCHIEPISCOPO.

 Per tuas nobis litteras intimasti quod Racd. a Ceresia ex muliere quadam, quam secundum opinionem maioris partis uicinie in concubinam habebat, prole suscepta, et quamdam prius, et aliam, ea defuncta, duxit uxorem, et ea ex qua susceperat prolem, uirum sibi alium copulauit. Processu uero temporis idem R. in presentia multorum firmauit proprio iuramento quod eam quam habere uisus fuerat concubinam, prius affidauerat in uxorem quam ex ea filiam genuisset, et cum post iuramentum  illud per sex annos et ultra uixisset, dum ageret in extremis, eum quem ex ipsa susceperat, filium legitimum appellauit, instituit in testamento. Cum autem tue fuisset inquisitioni et decisioni commissum an filius sic susceptus legitimus esset heres ipsius R. et ad eiusdem patrimonium admittendus, tu, preter id quod ex quadam decretali bone memorie Alexandri pape predecessoris nostri standum esse super hoc uerbo uiri et mulieris credebas, testes a filio eiusdem R. productos prouide suscepisti, quibus legitime comprobauit dictum R. matrem suam in capella Sancti Sergii affidasse: propter quod eum ipsius R. heredem esse legitimum iudicasti. Nos igitur, attendentes quod plus est quod in ueritate agitur quam quod simulate concipitur,  licet tam dictus R. quam ea, quam ut concubinam habuerat, cum ad alia uota transiuit, uideatur ex ipso facto quod matrimonium inter eos fuerit denegasse, quia tamen desponsatio per testes legitimos comprobata eos matrimonialiter fuisse coniunctos ostendit, siue desponsatio ipsa fuerit de presenti, ut per consensum legitimum et uerbis de presenti expressum, siue de futuro, ut per sequentem carnis copulam matrimonium inter eos fuerit celebratum, non tam decretali dicti predecessoris nostri, que in casu dissimili loquitur, quam inductis probationibus innitentes, te processisse legitime respondemus, et sententiam tuam auctoritate apostolica confirmamus, et presentis scripti patrocinio  communimus, auctoritate tibi presentium iniungentes ut sententiam facias monitione premissa per censuram ecclesiasticam inuiolabiliter obseruari.




uolume back matter






ELENCHUS Epistolarum decretalium Innocentii III que relate sunt in corpus iuris canonici.



A
    Abbate. De uerbor. signific. Lib. 13, epist. 33.
    Accedens. De crim. falsi. Lib. 1, epist. 456.
    Accedentes. De prescript. Lib. 1, epist. 569.
    Accepimus. De purg. canon. Lib. 16, epist. 158.
    Ad apostolicam. De regular. Lib. 1, epist. 455.
    Ad audientiam. De his que ui me. ca. fiunt. Lib. 2, epist. 282.
    Ad audientiam. De iureiurando. In tertia collectione. Lib 1, epist. 556
    Ad aures. De penis. Lib. 1, epist. 57.
    Ad dissoluendum. De despons. impub. Lib. 1, epist. 325.
    Ad falsariorum. De falsariis. In tertia collectione. Collectio Rainerii, tit 14.
    Ad hoc Deus. Ut li. non contest. Lib. 1, epist. 362.
    Ad hoc unxit. De sequest. possess. Lib. 1, epist. 37.
    Ad nostram. De consuetud. Lib. 1, epist. 571.
    Ad nostram. De iureiur. Lib. 1, epist. 415.
    Ad petitionem. De accusat. Lib. 13, epist. 1.
    Ad reprimendam. De off. ordinarii. Lib. 1, epist. 228.
    A multis. De et. et qual. ord. Lib. 10, epist. 164.
    A nobis. De decimis. Lib. 2, epist. 229.
    A nobis. De sent. excomm Lib. 2, epist. 61.

B
    Bone memorie. De electione. Lib. 2, epist. 14.
    Breui. De iureiur. Lib. 1, epist. 389.

C
    Causam. De renuntiat. In tertia collectione. Lib. 1, epist. 303.
    Causam que. De rescriptis. Lib. 1, epist. 62.
    Causam. De sent. et re iudic. Lib. 1, epist. 451.
    Consequenter. De clerico excomm. Lib 10, epist 62.
    Constitutis. De testibus. Lib. 16, epist. 139.
    Constitutus. De conuers. coniug. Collectio Rainerii, tit. 40.
    Constitutus. De rescriptis. Lib. 1, epist. 338.
    Contingit. De sent, excomm. Lib. 15, epist. 202.
    Cum ab omni. De uita et hon cler. Lib. 1, epist. 376.
    Cum adeo. De rescriptis. Lib. 1, epist. 279.
    Cum ad monasterium. De statu monachor. Lib. 5, epist. 82.
    Cum ad nostram. De electione. Lib. 1, epist. 523.
    Cum ad nostram. De institut. Lib. 10, epist. 80.
    Cum ad quorumdam. De excess. prelat. Lib. 1, epist. 140. Lib. 10, epist. 88, et collectio Rainerii, tit. 9.
    Cum a nobis. De testibus. Lib. 1, epist. 256.
    Cum apostolica. De his que fi. a prel. Lib. 1, epist. 313.
    Cum apud sedem. De spons. et matrim. Lib. 1, epist. 333.
    Cum causa. De off. iud. deleg. Lib. 1, epist. 392.
    Cum contingat. De et. et qual. ordin. Lib. 13, epist. 127.
    Cum contingat. De causa possess. Ibid.
    Cum contingat. De rescriptis. Ibid.
    Cum dilecta. De rescriptis. Lib. 11, epist. 263.
    Cum dilecti. De arbitris. Lib. 10, epist. 31.
    Cum dilecti. De can. possess. Lib. 10, epist. 31.
    Cum dilecti. De electione. Lib. 11, epist. 43.
    Cum dilecti. De fide instrum. Lib. 10, epist. 31.
    Cum dilecti. De purg. canon. Lib. 10, epist. 188.
    Cum dilectus. De accusat. Lib. 10, epist. 58.
    Cum dilectus. De consuetud. Lib. 11, epist. 205.
    Cum dilectus. De his que ui metusue. Lib. 2, epist. 91.
    Cum dilectus. De ord. condit. Lib. 1, epist. 377.
    Cum dilectus. De purg. canon. Lib. 15, epist. 12.
    Cum dilectus. De success. ab intestato. Lib. 1, epist. 247.
    Cum Ecclesia. De causa possess. Lib. 2, epist. 283.
    Cum ecclesiastice. De exceptionibus. Lib. 1, epist. 39.
    Cum ex illo. De translat. episcopi. Lib. 1, epist. 50.
    Cum ex iniuncto. De hereticis. Lib. 2, epist. 141.
     Cum ex iniuncto. De noui op. nuntiat. Lib. 1, epist. 432.
    Cum I. et A. De sent. et re iud. Lib. 11, epist. 276.
    Cum illius. De sent. et re iud. Lib. 1, epist. 109.
    Cum illorum. De sent. excomm. Collectio Rainerii, tit. 32.
    Cum in diecesi. De usuris. Lib. 10, epist 61.
    Cum in iure. De electione. Lib. 11, epist. 176.
    Cum in iure. De off. iud. deleg. Ibid.
    Cum in partibus. De uerb. signific. Lib. 1, epist. 554.
    Cum in presentia. De sent. et re iud. Lib. 14, epist. 13.
    Cum instantia. De censibus. Lib. 1, epist. 568.
    Cum inter. De electione. Lib. 2, epist. 30.
    Cum inter. De electione. Lib. 2, epist. 190.
    Cum inter. De sent. et re iud. Collectio Rainerii, tit. 30.
    Cum in tua. De decimis. Lib. 15, epist. 184.
    Cum in tua. De sponsalibus. Lib. 15, epist. 184.
    Cum in tua. De testibus. Ibid.
    Cum in tua. Qui matr. acc. possint. Ibid.
    Cum M. Ferrariensis. De constitut. Lib. 1, epist. 98.
    Cum Marthe. De celebr. miss. Lib. 5, epist. 121.
    Cum nobis. De electione. Lib. 2, epist. 277.
    Cum non liceat. De prescript. Lib. 2, epist. 150.
    Cum olim. De arbitris. Lib. 11, epist. 146.
    Cum olim. De consuetud. Lib. 11, epist. 248
    Cum olim. De dolo. et contum. Lib. 1, epist. 364.
    Cum olim. De off. iud. deleg. Lib. 11, epist 265.
    Cum olim. De prescript. Lib. 11, epist. 167.
    Cum olim. De priuileg. Lib. 2 epist. 79.
    Cum olim. De sent. et re iud. Lib. 1, epist. 267.
    Cum olim. De uerb. signif. Lib. 10, epist. 66.
    Cum omnes. De constitut. Lib. 1, epist. 192.
    Cum pro causa. De sent. excomm. Collectio Rainerii, tit. 31.
    Cum propter. De iure patron. Lib. 1, epist. 521.
    Cum pro questione. De conc. preb. Lib. 5, epist. 71.
    Cum secundum. De prebendis. In tertia collectione. Lib. 1, epist. 414.
    Cum secundum. De prebendis Lib. 1, epist. 76.
    Cum super. De causa poss. Collectio Rainerii, tit. 27
    Cum super. De off. iud. deleg. Lib. 2, epist. 38.
    Cum tempore. De arbitris. Lib. 1, epist. 317.
    Cum tibi. De testam. Lib. 5, epist. 39.
    Cum tibi. De uerb. signif. Ibid.
    Cum uenerabilis. De consuetud. Lib. 11, epist. 73.
    Cum uenerabilis. De relig. dom. Lib. 12, epist. 93.
    Cum uenisset. De sacr. unct. Gesta Innoc. III, cap. 76.
    Cum uniuersorum. De rer. permut. Lib. 1. epist. 84.

D
    De homine. De celebr. miss. Lib 11, epist. 146.
    De infidelibus. De cons. et affin. Lib. 1, epist 514.
    De monialibus. De sent. excomm. Lib. 5, epist. 1.
    De testibus. De testib. Lib. 1, epist. 513.
    Deus qui. De diuortio. Collectio Rainerii, tit. 40.
    Deus qui. De uit. et hon. clericor. Ibid.
    Dilecti filii. De appell. Lib. 1, epist. 351.
    Dilecto filio. De appellat. Lib. 10, epist. 189.
    Dilecto filio. De prebend. Lib. 13, epist. 72.
    Dilecto filio. De suppl. negl. prelat. Lib. 13, epist. 157.
    Dilecto filio. De testib. Lib. 11, epist. 255.
    Dilectus. De concess. preb. Lib. 11, epist. 107.
    Dilectus. De penis. Lib. 13, epist. 196.
    Dilectus. De Simonia. Collectio Rainerii. tit. 21.
    Dilectus. De temp. ordin. Lib. 13, epist. 195.
    Dilectus. De homicidio. Collectio Rainerii, tit. 34.
    Discretionem. De eo qui cognouit. Collectio Rainerii, tit. 40.
    Duo simul. De off. ordinarii. Lib 1, epist. 515.
    Dura sepe. De falsariis. Lib. 1, epist. 235.

E
    Ecclesia. De constitut. Lib. 2, epist. 239.
    Edoceri. De rescriptis. Lib. 11, epist. 3.
    Eo libentius. De seru. non ordin. Lib. 10, epist. 73.
     Etsi necesse. De donat. int. uir. et uxor. Lib. 2, epist. 75.
    Ex conscientia. De crim. falsi. Lib. 1, epist. 404.
    Ex litterarum. De auctor. et usu pallii. Lib. 12, epist. 18.
    Ex litteris. De consuetud. Lib. 1, epist. 422.
    Ex litteris. De excess. prelat. Lib. 11, epist. 187.
    Ex litteris. De homicidio. Collectio Rainerii tit. 34.
    Ex litteris. De iureiurando. Lib. 11, epist. 274.
    Ex litteris. De off. iud. deleg. Lib. 10, epist. 178.
    Ex ore. De his que fi. a mai. par. capituli. Lib. 1, epist. 290.
    Ex parte. De appellat. Lib. 5, epist. 22.
    Ex parte. De corp. uitiatis. Lib. 1, epist. 19.
    Ex parte. De feudis. Lib. 11, epist. 165.
    Ex parte. De his que fi. a mai. par. Capituli. Lib. 1, epist. 259.
    Ex parte. De priuilegiis. Appendix libri 11, pag. 295.
    Ex parte. De restit. spoliat. Lib. 11, epist. 206.
    Ex parte. De tempor. ordin. Lib. 1, epist. 232.
    Exposuisti. De regularib. Lib. 5, epist. 10.
    Exposuisti. De corp. uitiatis. Lib. 1, epist. 307.
    Ex tenore De concess. preb. Lib. 11, epist. 188.
    Ex tenore. De consanguinitate. In quarta collectione. Lib. 12, epist. 61.

F
    Finem litibus. De dolo et contum. Collectio Rainerii, tit. 28.

G
    Gaudemus. De diuortio. Collectio Rainerii, tit. 40.

I
    Innotuit. De electione. In tertia collectione. Collectio Rainerii, tit. 4.
    In quadam. De celebr. Miss. Lib. 12, epist. 7.
    Inquisitioni. De sent. excomm. Lib. 11, epist. 269.
    Inquisitionis. De accusat. Lib. 15, epist. 191.
    Insinuante. Qui cler. uel uouentes. Lib. 2, epist. 232.
    In tantum. De Simonia. Lib. 2, epist. 104.
    Intelleximus. De adulter. Lib. 11, epist. 70.
    Intelleximus. De et. qual. et ord. prefic. Lib. 13, epist. 4.
    Inter alia. De immun. Eccles. Collectio Rainerii, tit. 35.
    Inter alia. De sent. excomm. Collectio Rainerii, tit. 31,
    Inter corporalia. De translat. Lib. 1, epist. 532.
    Inter dilectos. De donationib. Lib. 11, epist. 270.
    Inter dilectos. De excess. prelat. Lib. 11, epist. 264.
    Inter dilectos. De fide instrum. Lib. 2, epist. 37.
    Inter monasterium. De sent. et re iud. Lib. 2, epist. 81.
    Inter opera. De sponsalib. Lib. 1, epist. 112.
    Inter quatuor. De cler. non resid. Gesta Innoc. III, cap. 102.
    Inter quatuor. De cler. peregrinis. Ibid.
    Inter quatuor. De maior. et obed. Ibid.
    Inter quatuor. De relig. domib. Ibid.
    Inter sollicitudines. De purg. canon. Lib. 2, epist. 63.

L
    Licet. De accusat. Lib. 1, epist. 277.
    Licet. De falsariis. Lib 1, epist. 349.
    Licet. De off. iud. ord. Lib. 10, epist. 171.
    Licet. De off. legati. Lib. 5, epist. 67.
    Licet. De regularib. Lib. 11, epist. 178.
    Licet. De translat. Lib. 2, epist. 278.
    Licet Heli. De Simonia. Lib. 2, epist. 260.
    Licet undique. De off. iud. deleg. Lib. 11, epist. 271.
    Ligneis. De consec. eccles Lib. 15, epist. 166.
    Litteras. De temp. ordin. Collectio Rainerii tit. 33.

M
    Magne. De uoto et uoti red. Lib. 1, epist. 69.

N
    Noua quedam. De penit. Lib. 13, epist. 187.
    Nouimus. De uerb. signific. Lib. 11, epist. 257.
    Nuper. De sent. excomm. Lib. 2, epist. 66.

O
    Oblate. De appellat. Lib. 12, epist, 81.
    Officii. De electione. Lib. 11, epist. 262.
    Officii. De penit. Ibid.
    Officii. De sent. excomm. Ibid.
    Officii. De testamentis. Ibid.
    Olim. De rescriptis. Lib. 15, epist. 6.
    Olim. De restit. spoliat. Lib. 1, epist. 239.
    Olim inter. De restit. spoliat. Lib. 5, epist. 100.

 P
    Pastoralis. De causa possess. Lib. 5, epist. 40.
    Per nostras. De iure patron. Lib. 1, epist. 264.
    Per tuas. Qui fil. si. legitimi. Lib. 1, epist. 322.
    Per uenerabilem. Qui fil. si. legitimi. Lib. 5, epist. 128.
    Petiistis. De priuilegiis. Lib. 15, epist. 162.
    Petrus Diaconus. De homicidio. Lib. 1, epist. 323.
    Plerumque. De rescriptis. Lib. 11, epist. 275.
    Porrectum. De regularib. Lib. 1, epist. 524.
    Possessiones. De reb. Eccl. alien. Lib. 1, epist. 106.
    Post electionem. De concess. preb. Lib. 5, epist. 53
    Post miserabilem. De usuris. Collectio Rainerii tit. 26.
    Post translationem. De renuntiat. Lib. 11, epist. 249.
    Postulasti. De foro compet. Lib. 16, epist. 26.
    Postulasti. De homicidio. Ibid.
    Postulasti. De Iudeis. Lib. 15, epist. 118.
    Postulasti. De iure patron. Lib. 11, epist 258.
    Postulasti. De rescriptis. Lib. 16, epist. 165.
    Postulatis. De concess. preb. Lib. 14, epist. 140.
    Proposuisti. De consecr. Eccles. Lib. 10, epist. 75
    Proposuit. De concess. preb. Lib. 1, epist. 127.

Q
    Que in Ecclesiarum. De constitut. Lib. 2, epist. 7.
    Quesiuisti. De sent. excommunicationis. In quarta collectione. Lib. 16, epist. 118.
    Qualiter. De cler. non resident. Lib. 5, epist. 16.
    Qualiter. De electione. Lib. 2, epist. 185.
    Quam graui. De falsariis. In tertia collectione. Collectio Rainerii tit. 14.
    Quam perniciosum. De usuris. Lib. 1, epist. 299.
    Quam sit graue. De excess. prelat. Lib. 1, epist. 143.
    Quamuis ad abolendam. De Simonia. In secunda collectione. Lib. 1, epist. 261.
    Quanto. De censibus. Lib. 1, epist. 135.
    Quanto. De consuetud. Lib. 2, epist. 212.
    Quanto. De diuortiis. Lib. 2, epist 50.
    Quanto. De iureiur. Lib. 2, epist. 28.
    Quanto. De off. ordinarii. Lib 1, epist. 80.
    Quanto. De translat episcopi. Lib. 1, epist. 335.
    Quemadmodum. De iureiur. Lib. 10, epist. 114.
    Quia circa. De bigamis. Lib. 16, epist. 118.
    Quia circa. De consang. et affin. Ibid.
    Quia circa. De priuilegiis. Ibid
    Quid per noualis. De uerb. signific. Lib. 10, epist. 110.
    Quod ad consultationem. De sent. et re iudicata. Collectio Rainerii, tit. 24.
    Quod Dei. De statu monachor. Collectio Rainerii, tit. 37.
    Quod in dubiis. De dedic. eccles. Lib. 1, epist. 381.
    Quod in dubiis. De penis. Ibid.
    Quod in dubiis. De renuntiat. Ibid.
    Quod in dubiis. De sent. excomm. Ibid.
    Quod sedem. De off. ordinarii. Lib. 2, epist. 77.
    Quod super. De fide instrum. Collectio Rainerii, tit. 39.
    Quod super. De uoto et uoti red. Ibid.
    Quod super iis. De consang. et affin. Lib. 2, epist. 261.
    Quoniam. Ut lite non contestata. Lib. 11, epist. 266.

R
    Ranutius. De sent. et re iudic. Lib., 10, epist., 123.
    Requisisti. De testam. Lib. 11, epist. 262.
    Responso. De sent. et excomm. Lib. 11, epist. 267.

S
    Sicut. De suppl. negl. prelat. Lib. 2, epist. 5.
    Sicut. Ne clerici etc. Lib. 14, epist. 129.
    Sicut ex litterarum. De homicidio. Lib. 14, epist. 107.
    Sicut ex litteris. De spons. et matrim. Lib. 1, epist. 29.
    Sicut nobis. De regularib. Lib. 1, epist. 517.
    Sicut nobis. De sent. et re iudic. Lib. 2, epist. 48.
    Sicut nobis. De sent. excomm. Lib 2, epist. 166.
    Sicut nostris. De constitutionibus. In tertia collectione. Collectio Rainerii tit. 19.
    Sicut tenor. De regularib. Lib. 1, epist. 36.
    Sicut his. De Simonia. Lib. 2, epist. 172.
    Significante. De pignorib. Lib. 1, epist. 33.
    Significasti. De homicidio. Lib. 12, epist. 59.
    Significasti. De homicidio. Collectio Rainerii tit. 34.
    Significasti. De off. archidiac. Lib. 2, epist. 183.
    Significasti. De sponsal. et matrim. Lib. 1, epist. 48.
    Significastis. De eo qui du. in matrim. Lib 1, epist. 102.
     Significauit. De testibus. Lib. 12, epist. 12.
    Si uere. De sent. et excomm. Gesta Innoc. III. cap. 87.
    Solite. De maior. et obed. Gesta Innoc. III. cap. 63. et collectio Rainerii tit. 2.
    Sollicitudinem. De appellat. Lib. 10, epist. 165.
    Suam nobis. De Simonia. Lib. 1, epist. 220.
    Super eo. De censibus. Lib. 10, epist. 76.
    Super quibusdam. De uerb. signif. Lib. 12, epist. 154.
    Suscitata. De in int. restitut. Lib. 13, epist. 60

T
    Tua fraternitas. De adulter. Lib. 11, epist. 101.
    Tue fraternitatis. De cler. non resident. Lib. 10, epist. 61.
    Tua nobis. De decimis, Lib. 2, epist. 242.
    Tua nos. De consang. et affin. Lib. 14, epist. 159.
    Tua nos. De cognat. spirit. Lib. 5, epist. 7.
    Tua nos. De cohabit. cler. et mulier. Lib. 2, epist. 65.
    Tua nos. De Simonia. Lib. 10, epist. 169.
    Tuam in Domino. De tempor. ordin. Lib. 11, epist. 273.
    Tuam non credimus. In quinta compilat. lib. 2, tit. 5, cap. 1. Appendix libri 16, pag. 845.
    Tuarum. De priuilegiis. Lib. 1, epist. 450.
     Tuas dudum. De sponsa duorum. Collectio Rainerii tit. 40.
    Tuas dudum. De usuris. Collectio Rainerii tit. 26.
    Tuis questionibus De prebendis. Lib. 11, epist. 46.
    Tuis questionibus. De testibus, Ibid.

U
    Ut nostrum. De appellat Lib. 1, epist. 368.
    Ut nostrum. De off. archidiac Ibid.
    Ut nostrum. Ut eccles. beneficia. Ibid.

u
    uacante. De prebendis Lib. 16, epist. 166.
    uenerabilem. De electione. Registr. de negotio imperii, epist. 62.
    uenerabili. De uerb. signific. Lib. 1, epist. 222.
    ueniens. De accusat. Lib. 5, epist. 28.
    ueniens. De cognat. spirit Lib. 1, epist. 380.
    ueniens De conn. coniugat. Lib. 12, epist. 13.
    ueniens. De eo qui duxit. Lib. 11, epist. 277.
    ueniens. De iureiur. Lib. 1, epist. 387.
    ueniens. De prescript. Lib. 15, epist. 7.
    ueniens. Qui matrim. accus. Lib. 5, epist. 51.
    uergentis. De hereticis. Lib. 2, epist. 1.
    uolens. De purific. post part. Lib. 1, epist. 363.







ORDO RERUM QUAE IN HOC TOMO CONTINENTUR.



INNOCENTIUS III ROMANUS PONTIFEX. REGESTORUM SIuE EPISTOLARUM LIBER DUODECIMUS.


---Pontificatus anno XII, Christi 1209.
    I.---Abbati Sancti Theodorici Remensis diecesis et decano et cantori Maioris ecclesie Remensis.---De conflagratione ecclesie Ribodimontis. 9
    II.---Patriarche Aquilegensi et episcopo Paduano.---De libera peregrinatione ad loca sancta. 11
    III.---Clericis et laicis peregrinis in candida ciuitate Crete morantibus.---De eodem argumento. 12
    Iu.---Nobili uiro Henrico comiti Malte.---De negotio Crete et de laudibus eiusdem Henrici. 12
    u.---Nobili Ricardo germano nostro Sorano comiti.---Ei confirmat castrum Soranum. 13
    uI.---Archiepiscopo et abbati Sancti Stephani et priori Sancti Theodori Ianuensis.---Scribitur eis pro ecclesia S. Marie de Castello. 15
    uII.---Ferrariensi episcopo.---Respondet ad eius consulta. 15
    uIII.---Patriarche Hierosolymitano apostolice sedis legato.---De translatione episcopi Yporiensis ad patriarchatum Antiochenum. 18
    IX.---Cisterciensi, de Firmitate, de Pontiniaco, de Claraualle, de Morimundo, et uniuersis Cisterciensis ordinis abbatibus.---De negotio interdicti Anglicani. 19
    X.---Londoniensi, Eliensi et Wigorniensi episcopis.---De eadem re. 21
    XI.---Rofrido, tituli Sanctorum Marcellini et Petri, presbytero cardinali, Casmensi abbati, et magistro Roberto de Alberto.---Committitur eis causa quedam Marsicana. 22
    XII.---Nicolao Alexandrino patriarche.---Littera consolatoria scribitur 23
    XIII.---Episcopo Patauiensi, et abbati de Bouingardenberg Patauiensis diecesis.---De eo qui monachus factus est consensu uxoris 24
    XIu.---Hubaldo archiepiscopo Rauennati.---De correctione monasterii S. Adelberti. 24
    Xu.---Abbati de Tilieto.---Eum hortatur ut electioni de se facte consentiat. 25
    XuI.---Episcopo et archidiacono Cumanis.---De dissoluendo matrimonio cuiusdam. 29
    XuII.---Archiepiscopo sancte R. E. cardinali et capitulo Mediolanensi.---De negotio Durandi de Osca et sociorum suorum. 29
    XuIII.---Petro Compostellano archiepiscopo.---Conceditur ei ut pallio uti possit extra prouinciam. 30
     XIX.---Frisiensi episcopo, et preposito et decano Mosburgensi Frisiensis diecesis.---De homicidio casuali. 30
    XX.---Claromontensi episcopo.---Utrum liceat bona sua dare Ecclesie pro beneficio obtinendo. 31
    XXI.---Hugoni abbati ecclesie Sancte Marie de Gedderwrde eiusque fratribus tam presentibus quam futuris canonicam uitam professis in perpetuum.---De confirmatione priuilegiorum. 31
    XXII.---Ioanni de Dominico Iudici Sabinensi.---Ut testes examinet in quadam causa. 33
    XXIII.---Asculano Rapollano et Lauellino episcopis.---De accusatione aduersus episcopum Potentinum. 33
    XXIu.---Ratisponensi episcopo.---De reformandis abusibus in clero. 35
    XXu.---Eidem.---De clericis non residentibus. 35
    XXuI.---Abbati et conuentui Sancti Medardi Suessionensis.---Ut puerum quemdam ad monasterium admittant. 35
    XXuII.---Illustri regi Francie.---De succursu Terre Sancte. 36
    XXuIII.---Patriarche Ierosolymitano et magistris Hospitalis ac Templi.---Mittitur eis pecunia. 37
    XXIX.---Ioanni abbati S. Bertini, etc.---Hanc epistolam ex notis chronologicis libro II restituimus. Est nunc in hoc libro ordine 38 bis. 38
    XXX.---Miloni subdiacono.---Dispensatur cum eo super defectu natalium. 38
    XXXI.---Hugoni de Sadurano rectori ecclesie de uolobrica.---Suscipitur sub protectione apostolice sedis. 39
    XXXII.---Archiepiscopo et capitulo Strigoniensi. Confirmatur eis donatio facta a rege Hungarie. 39
    XXXIII.---Abbati et conuentui Sancti Bertini. De electione abbatis Alciaciensis. 40
    XXXIu.---Episcopo Sancti Andree.---De testibus admittendis in accusatione matrimonii. 45
    XXXu.---Nobili uiro E. comiti Irsuto.---Suscipitur sub protectione apostolice sedis. 44
    XXXuI.---Meldensi episcopo et archidiacono Parisiensi.---Eis committitur causa camerarii Carnotensis. 45
    XXXuII.---Igniacensi et Clareuallis abbatibus Cisterciensis ordinis, Remensis et Laudunensis diecesum, et decano Remensi.---Aduersus iniquas excommunicationes. 46
    XXXuIII.---Decano et magistris R. et P. canonicis Antiochenis, et uniuersis clericis in castro Cursarii commorantibus.---Ut patriarcham suum suscipiant reuerenter. 46
    XXXIX.---Nobili uiro comiti Tripolitano---Ut patriarcham Antiochenum habeat commendatum. 48
     XL.---Decano et capitulo Bituricensi.---De electione archiepiscopi Bituricensis. 48
    XLI.---Archipresbytero et capitulo Garganice ecclesie.---Ut Bartholomeum recipiant in canonicum. 49
    XLII.---Ioanni Strigoniensi archiepiscopo et successoribus eius canonice substituendis in perpetuum.---De confirmatione priuilegiorum. 50
    XLIII.---Archiepiscopo et capitulo Strigoniensi.---De eadem re. 51
    XLIu.---Episcopo et magistris P. Circatori Maioris Ecclesie et canonico Sancti Saluatoris Metensis.---Ut I. monachum cogant ad monasterium suum redire. 52
    XLu.---Illustri regi Armenie.---Persuadetur ut treugas ineat cum comite Tripolitano. 54
    XLuI.---Abbati et conuentui Sancti Benedicti Floriacensis.---Ut bona alienata reuocare possint. 56
    XLuII.---Eisdem.---Confirmatur compositio facta cum archiepiscopo Senonensi. 57
    XLuIII.---Abbati et fratribus Sancti Benedicti super Ligerim.---Confirmatur eis quoddam priuilegium Alexandri pape. 57
    XLIX.---Eisdem.---Ut Burgenses suos non deprimant onere seruitutis. 58
    L.---Abbati Sancti Benedicti Floriacensis.---De limitatione parochie de uillari. 58
    LI.---Abbati et conuentui Beati Germani Autissiodorensis.---Ut liceat illis reuocare bona alienata. 58
    LII.---Abbati et conuentui Sancti Benedicti Floriacensis.---Ne Ecclesie illorum possint interdici uel excommunicari. 59
    LIII.---Episcopo, et Stephano canonico, et Ioanni archipresbytero Sancti Ioannis Sutrinensis.---Confirmatur sententia quedam lata pro ipsis. 59
    LIu.---Archidiacono et W. et R. primiceriis Ciuitensibus.---Confirmatur sententia quedam. 60
    Lu.---Consulibus et ciuibus Ianuensibus.---Ut treugas ineant cum Pisanis. 61
    LuI.---Stephano, Cantuariensi archiepiscopo, S. R. E. cardinali.---De electione episcopi Lincolniensis. 62
    LuII.---Episcopo et abbati Sancti uedasti Atrebatensis.---De excommunicatione regis Anglie. 64
    LuIII.---Ad***. 64
    LIX.---Abbati Sancte Trinitatis de Maloleone.---Irregularem esse qui alium lethaliter percussit. 64
    LX.---Fratri Astorgio monacho de Manso Ade Cisterciensis ordinis.---De monacho qui medicinam exercuit. 66
    LXI.---Priori S. Honorati Arelatensis.---De causa quadam matrimoniali. 66
    LXII.---Scholastico Bremensi.---Ei confirmatur sua scholastria. 68
    LXIII.---Illustri regi Ottoni in Romanorum imperatorem electo.---Aduersus Waldemarum episcopum Sleswicensem. 69
    LXIu.---Episcopo Concordiensi.---Ut admittat cessionem episcopi Teruisini. 71
    LXu.---Capitulo Teruisino.---De eadem re. 72
    LXuI.---Terraconensi archiepiscopo et suffraganeis eius.---De negotio Durandi de Osca. 73
    LXuII.---Narbonensi archiepiscopo et suffraganeis eius.---De eadem re. 73
    LXuIII.---Terraconensi archiepiscopo et suffraganeis eius.---Super eodem. 74
    LXIX.---Durando de Osca et fratribus eius reconciliatis ecclesiastice unitati.---De eadem re. 75
    LXX.---Preposito et capitulo Sancti Michelis de Buccaleonis Constantinopolitan.---Suscipiuntur sub protectione sedis apostolice. 77
    LXXI.---Willelmo de Ultraportu presbytero.---Confirmatur sibi beneficium. 78
    LXXII.---Preposito et capitulo Sancte Marie de Blakerna Constantinopolitan.---Suscipiuntur sub protectione apostolice sedis. 78
    LXXIII.---Archiepiscopo et maiori preposito et capitulo Maguntinensi.---Ut Petrum uiterb. inducant in possessionem prebende Mogunt. 78
    LXXIu.---Custodi Moguntinensi, et preposito et decano Pinguensi Maguntinensis diecesis.---De eadem re. 79
    LXXu.---Illustri regi Ottoni in Romanorum imperatorem electo.---De peregrinis liberandis. 80
    LXXuI.---Patriarche Aquilegensi.---De eadem re. 81
    LXXuII.---Cremonensi et aliis episcopis in quorum diecesibus peregrini redeuntes de transmarinis partibus detinentur.---De eadem re. 81
    LXXuIII.---Illustri regi Ottoni in Romanorum imperatorem electo.---Commendat ciuitatem Florentinam. 82
     LXXIX.---Patriarche Constantinopolitano.---Super iniectione manuum uiolenta. 83
    LXXX.---Potestati et populo Urbeuetano salutem et spiritum consilii sanioris.---Redarguuntur de presumptione. 84
    LXXXI.---Abbati Sancti Felicis, et G. de Bagnolo canonico Bononiensi.---Respondetur ad eorum consulta. 84
    LXXXII.---Abbati et monachis Sancti Benedicti supra Padum.---Super electione, uisitatione et correctione. 86
    LXXXIII.---Nobili uiro Petro duci et populo uenetorum.---Monet eos ut redeant ad obsequium. 88
    LXXXIu.---Guidoni subdiacono et capellano nostro.---Confirmatur ei ecclesia S. Laurentii. 89
    LXXXu.---Cephaludensi episcopo.---Dantur ei quedam monita. 90

PROCESSUS NEGOTII RAIMUNDI COMITIS TOLOSANI.
    CAP. I.---Prima obligatio comitis facta apud ualentiam 90
    CAP. II.---Forma iuramenti comitis. 90
    CAP. III.---Mandata ante absolutionem. 91
    CAP. Iu.---Mandata post absolutionem. 91
    CAP. u.---Iuramenta consulum. 92
    CAP. uI.---Hec est indulgentia. 93
    CAP uII.---Forma pacis. 94
    CAP. uIII.---Iuramentum quod prestiterunt custodes castrorum. 94
    CAP. IX.---Iuramentum pro principibus cruce signatis et exercitu. 95
    CAP. X.---Iuramentum baronum. 95
    CAP. XI.---Precepta baronum. 96
    CAP. XII.---Obligatio castrorum baronum. 96
    CAP. XIII.---Eadem obligatio pro aliis baronibus. 96
    CAP. XIu.---Mandatum episcopis factum. 97
    LXXXuI.---Archiepiscopis et episcopis et abbatibus et aliis ecclesiarum prelatis et uniuersis personis ecclesiasticis quibus hoc scriptum ab apostolice sedis legatis fuerit exhibitum.---De subsidio prestando cruce signatis. 97
    LXXXuII.---Regensi episcopo, et abbati Cisterciensi, et magistro Miloni notario nostro, apostolice sedis legatis---De eodem argumento. 98
    LXXXuIII.---Uniuersis fidelibus constitutis in terris nobilium qui aduersus Prouinciales hereticos sunt cruce signati.---Super eadem materia. 99
    LXXXIX.---Magistro Miloni notario nostro apostolice sedis legato.---Mandatur ei ut ceptum negotium persequatur. 100
    XC.---Nobili uiro R. comiti Tolosano.---Hortatur eum ut perseueret in bono. 100
    XCI.---Stephano Cantuariensi archiepiscopo, S. R. E. cardinali.---De electione episcopi Lincolniensis. 101
    XCII.---Abbati et conuentui Farsensi.---Absoluuntur ab impetiti ne episcopi Sabinensis. 101
    XCIII.---Eisdem.---De eadem re. 103
    XCIu.---Paduano et Cenetensi episcopis, et abbati Sancti Martini de Colle Cenetensis diecesis.---Scribitur pro archiepiscopo Duraciensi. 105
    XCu.---Albaniensi episcopo.---De eadem re. 106
    XCuI.---Nobili uiro Michalicio Cuminiano Romanie.---Super eadem materia. 106
    XCuII.---Abbati Sancti Petri de Lingrariga, et archidiacono Duraciensi.---De eadem re. 107
    XCuIII.---Martino abbati et fratribus monasterii Sancte Marie de Serena.---De reuocatione alienationum. 107
    XCIX.---Episcopo et F. et u. archidiaconis Salamantinis.---Confirmatur sententia lata pro monasterio Colimbriensi. 110
    C.---Canonicis regularibus ecclesie Beati Petri de Torgatona.---De canonicis instituendis in ecclesiis parochialibus. 113
    CI.---Soffrido Pistoriensi, episcopo, eiusque successoribus canonice substituendis in perpetuum.---De confirmatione priuilegiorum. 113
    CII.---Lundensi archiepiscopo.---De conuersione Finlande. 116
    CIII.---Illustri regi Dacie.---Suadetur ut pugnet aduersus paganos. 116
    CIu.---Ottoni, illustri Romanorum imperatori semper Augusto.---De eodem argumento. 117
    Cu.---Littere misse domino pape.---De negotio Terre Sancte. 118
    CuI.---Littere magistri Milonis misse ad dominum papam.---De negotio fidei in Prouincia. 124
    CuII.---Domino pape.---Super facto comitis Tolosani. 126
    Forma iuramenti baronum, ciuitatum, aliorum locorum domino pape danda. 127
     CuIII.---Domino pape.---De uictoria habita contra hereticos. 137
    CIX.---Domino pape.---De expugnatione hereticorum. 141
    CX.---Adulpho quondam Coloniensi archiepiscopo.---Confirmatur ei pensio 250 marcarum. 142
    CXI.---Priori et fratribus Ierosolymitani hospitalis Sancti Aegidii.---Confirmatur eis donatio facta a comite Forcalcariensi. 143
    CXII---Nobili uiro Poncio Lugdunensi.---Datur ei facultas conferendi decimas. 146
    CXIII.---Constantinopolitano patriarche.---Ut quemdam canonicum recipi faciat. 147
    CXIu.---uarissiensi Thebano, et Larissensi archiepiscopis.---De fidelitate prestanda imperatori. 147
    CXu.---Archiepiscopo uarissiensi, et episcopo Solimbriensi, et decano Sancte Marie de Blakerna Constantinopolitano.---De prepositis ab imperatore constitutis. 147
    CXuI.---Patriarche Constantinopolitano.---De eadem re. 148
    CXuII.---Eidem.---Non licere patriarche unire sedes episcopales. 148
    CXuIII.---Ottoni illustri Romanorum imperatori semper Augusto.---De negotio episcopi Bambergensis. 149
    CXIX.---Maguntino archiepiscopo, et episcopo Herbipolensi, et abbati Fuldensi Herbipolensis diecesis.---De eadem re. 150
    CXX.---Salzburgensi archiepiscopo.---De eadem re. 150
    CXXI---Nobili uiro duci Austrie.---De eadem re. 151
    CXXIII.---Nobili uiro Simoni de Monteforti, comiti Lecestrie, uicecomiti Biterrensi.---Confirmatur ei omnia facta per legatos sedis apostolice. 151
    CXXIII.---Nobili uiro de Monteforti.---Respondet epistole 109. 152
    CXXIu.---Ottoni illustri Romanorum imperatori semper Augusto.---Ut opem ferat Simoni de Monteforti. 153
    CXXu.---Illustri regi Aragonum.---De eadem re. 154
    CXXuI.---Abbatibus et aliis ecclesiarum prelatis in partibus Narbonensibus, Biterrensibus, Tolosanis et Albigensibus constitutis.---De bonis hereticorum confiscatis. 154
    CXXuII---Abbati Sancti uictoris, et Sancte Genouefe et Sancti uictoris prioribus Parisiensibus.---Ut tueantur Robertum Maliuicini. 155
    CXXuIII.---Eisdem.---De simili argumento. 156
    CXXIX.---Nobilibus uiris baronibus et militibus qui cum nobili uiro Simone de Monteforti de signatorum exercitu remanserunt.---Inducuntur ut assistant Simoni de Monteforti. 156
    CXXX.---Abbati et priori Sancti uictoris, et priori Sancte Genouefe Parisiensis.---De eleemosynis concessis piis locis. 156
    CXXXI.---Abbati Cisterciensi apostolice sedis legato.---De quodam priuilegio concesso R. Malouicino. 157
    CXXXII.---Abbati de uallibus Cisterciensis ordinis.---Ut accedat ad Simonem de Monteforti. 157
    CXXXIII.---Nobili uiro Roberto de Malouicino, matri et uxori eius.---Eiusdem argumenti cum epistola 130. 157
    CXXXIu.---Monialibus Parrasii Cisterciensis ordinis.---Eiusdem argumenti. 157
    CXXXu.---Galtero presbytero ecclesie de Corberon.---De eodem argumento. 158
    CXXXuI.---Arelatensi archiepiscopo et suffraganeis eius.---De negotio hereticorum. 158
    CXXXuII.---Consulibus Arelatensibus.---Super exstirpatione hereticorum. 160
    CXXXuIII.---Episcopo Segundino.---Indicitur ei purgatio super quodam facinore. 160
    CXXXIX.---Episcopo Segobiensi, et Palentino electo, et archidiacono Septempublicensi Segobiensis diecesis.---De eadem re. 162
    CXL.---Constantinopolitano patriarche.---Cassatur promissio facta uenetis. 162
    CXLI.---Eidem.---De decimis soluendis. 163
    CXLII.---Eidem---Arma non esse tribuenda infidelibus. 163
    CLIII.---Eidem.---De exemptione archiepiscopi Patracensis. 163
    CXLIu.---Archiepiscopo Eracliensi et Salimbriensi episcopo, et decano de Blakerna Constantinopolitano.---Eis committitur exsecutio cuiusdam sententie. 164
    CXLu.---Eisdem.---de monasteriis patriarchalibus. 164
    CXLuI.---Archiepiscopo et decano et P. de Lagerio  canonico Remensi.---Exsecutoria super quadam ecclesia. 164
    CXLuII.---Fulconi priori et conuentui Sancti Martini de Campis Parisiensis.---Adiudicatur eis medietas prouentuum Ecclesie S. Iacobi de Carnificeria. 166
    CXLuIII.---Decano Atrebatensi.---Respondetur ad eius consulta. 169
    CXLIX.---Capitulo Tullensi.---De electione episcopi. 169
    CL.---Catalaunensi episcopo, et de Insula Cisterciensis et Flabonimontis Premonstratensis ordinum abbatibus Tullensis diecesis.---Eiusdem argumenti cum superiore. 170
    CLI.---Iudicibus, consulibus, et uniuerso populo Beneuentano.---Eis confirmatur remissio fiddantiarum. 171
    CLII.---Narbonensi et Arelatensi archiepiscopis.---De negotio comitis Tolosani. 171
    CLIII.---Episcopo Regensi, et magistro Theodisio Ianuensi canonico.---Super eodem. 173
    CLIu.---Nobili uiro R. comiti Tolosano.---Declarantur quidam articuli mandatorum Milonis. 173
    CLu.---Fragmentum. 174
    CLuI.---Cisterciensi abbati apostolice sedis legato.---Ut absoluat ciues Tolosanos a censuris. 174
    CLuII.---Illustribus regibus et principibus et uniuersis Dei fidelibus regno Dacie circumpositis Catholicam seruantibus unitatem.---Rex Danie suscipitur sub protectione sedis apostolice. 176
    CLuIII.---Bono Senensi episcopo eiusque successoribus canonice substituendis in perpetuum.---De confirmatione priuilegiorum. 177
    CLIX.---Ranerio plebano plebis de Lornano.---Suscipitur sub protectione sedis apostolice. 178
    CLX.---Eidem.---Super eodem. 179
    CLXI.---Presbytero Dietaiuue rectori ecclesie Sancti Pauli.---De confirmatione priuilegiorum. 179
    CLXII.---Spinello rectori ecclesie Sancti Georgii Senensis.---Confirmatur sententia episcopi Senensis. 179
    CLXIII.---Eidem.---Eiusdem argumenti. 180
    CLXIu.---Guidoni rectori ecclesie Sancti Matthei Senensis.---De confirmatione priuilegiorum. 180
    CLXu.---Ioanni rectori ecclesie Sancti Andree Senensis.---Ei confirmatur collatio ipsius Ecclesie. 180
    CLXuI.---Priori monasterii de Hikelinge, eiusque fratribus tam presentibus quam futuris regularem uitam professis in perpetuum.---De confirmatione priuilegiorum. 181
    CLXuII.---Priorisse ac monialibus de Campesseia.---Eiusdem argumenti. 183
    CLXuIII.---Argennensi episcopo.---Super facto comitis Tolosani. 183
    CLXIX.---Eidem.---Qui sint dicendi heretici. 183
    CLXX.---Archiepiscopo et Sancti Andree et Sancti Seuerini decanis Burdegalensibus.---Scribitur ei pro episcopo Agennensi. 184
    CLXXI.---Eisdem.---De eadem re. 184
    CLXXII.---Episcopo uasatensi, et priori Sancti Macarii et archidiacono uesalmensi Burdegalensis et Agennensis diecesum.---Ut heretici priuentur terris quas tenent ab Ecclesia. 185
    CLXXIII.---Agennensi episcopo.---Eiusdem argumenti cum epistola 170. 185
    CLXXIu.---Capitulo ecclesie Sancti Caprasii Agennensis. 185
    CLXXu.---Capitulo ecclesie de Manso.---Super eodem. 186
    CLXXuI.---Priori Medicini Cluniacensis ordinis.---Super eodem. 186
    CLXXuII.---Episcopo et S. de Aunes archidiacono Oscensibus, et decano Tirasonensi.---De electione episcopi Pampilonensis. 186

APPENDIX LIBRI DUODECIMI.
    CLXXuIII.---Episcopo Regensi, Cisterciensi abbati, et magistro Miloni, apostolice sedis legatis.---Eis committitur tutela ciuium Montispessulani. 187
    CLXXIX.---Micheli abbati Sancti Michelis de uerruca, eiusque fratribus tam presentibus quam futuris regularem uitam professis in perpetuum.---De confirmatione priuilegiorum. 187
    CLXXX.---Dilectis filiis doctoribus et uniuersis scholaribus Parisiensibus.---Confirmat eorum statuta. 190
    CLXXXI.---Bartholomeo episcopo Theatino, eiusque successoribus canonice substituendis in perpetuum.---De confirmatione priuilegiorum. 191
    CLXXXII.---Roffrido, tituli Sanctorum Marcellini et Petri presbytero cardinali, abbati Casinensi.---Dantur ei quedam monita. 193

 LIBER DECIMUS TERTIUS.---Pontificatus anno XIII, Christi 1210.
    I.---Siluanectensi episcopo, et abbati Latiniacensi Parisiensis diecesis, et decano Siluanectensi.---Committitur eis causa abbatis Corbeiensis. 193
    II.---Sancti Petri Latiniacensis et Caroli-Loci abbatibus Parisiensis et Siluanectensis diecesum, et decano Siluanectensi.---De eodem argumento. 198
    III.---Episcopo et decano et R. de Sancto Medardo canonico Siluanectensibus.---De eodem negotio. 198
    Iu.---R. abbati Sancti Martini Laudunensis Premonstratensis ordinis.---Ut monasterii sui sollicitam curam gerat. 198
    u.---Roderico Toletano archiepiscopo Hispaniarum primati, eiusque successoribus canonice substituendis in perpetuum---De confirmatione priuilegiorum. 199
    uI.---Archiepiscopo Atheniensi, et Thermopilensi et Sidoniensi episcopis.---Ut Ecclesia Corinthiensis reducatur ad ritum Latinorum. 201
    uII.---Episcopo uinetensi.---De exemptione monasterii. 202
    uIII.---Abbati et monachis Rotonensibus.---Super eodem. 204
    IX.---Capitulo Toletano.---Ut procuratorem sui subdiaconi mittant in possessionem canonicatus. 204
    X.---Hispano ecclesie Toletane decano.---Super eodem. 205
    XI.---Fernando Gondisalui magistro militie Beati Iacobi, eiusque fratribus clericis et laicis tam presentibus quam futuris communem uitam professis in perpetuum.---De confirmatione priuilegiorum. 205
    XII.---Cenadiensi episcopo, et abbati de Cikedor Quinquecclesiensis diecesis.---Scribitur pro episcopo Quinquecclesiensi. 211
    XIII.---Archiepiscopo Neopatrensi, et Termopilensi episcopo, et electo Auelelensi.---De electione archiepiscopi Thessalonicensis. 213
    XIu.---R. et A. Atheniensibus et magistro G. Dimicensi canonicis.---De congrua portione canonicorum Thebanorum. 215
    Xu.---Thebano archiepiscopo. Mandatur ei ne uexet canonicos. 216
    XuI.---Atheniensi archiepiscopo et suffraganeis eius.---Ut Latinis det proprios sacerdotes. 216
    XuII.---Preceptori et fratribus Hospitalis Sancti Samsonis Constantinopolitani.---Confirmat dona facta ab imperatore. 217
    XuIII.---Patriarche Constantinopolitano.---De ordinandis ex omni natione. 217
    XIX.---Decano de Blakerna, et magistris P. Montiniaco cantori et G. canonico Sancti Pauli Constantinopolitanis.---Super eodem. 219
    XX.---Ioanni Turonensi archiepiscopo.---Confirmatur compositio facta inter archiepiscopum Turon. et abbatem Cormaria. 219
    XXI.---Abbati de Sichem Halberstatensis diecesis et Maiori decano Halberstatensi.---Committitur eis postulatio marchionis Brandeburg. 220
    XXII.---Missino fundatori et fratribus leprosorum de Missino.---Recipiuntur sub protectione sedis apostolice. 221
    XXIII.---Electo et capitulo Coronensi.---Confirmat remissionem crustice. 221
    XXIu.---Patracensi archiepiscopo, et episcopo Motonensi, et Coronensi electo.---Scribitur aduersus quosdam presumptores. 222
    XXu.---Thesaurario Thebano, et R. Atheniensi et T. Thebano canonicis.---De archidiaconatu Andreuillensi. 222
    XXuI.---Uniuersis Latinis episcopis in Achaia constitutis.---Ut contenti sint suis terminis. 223
    XXuII.---Prelatis ecclesiarum in Achaia constitutis.---Ne quis excommunicetur ex leui causa. 223
    XXuIII.---Thesaurario, et Terrico et W. de Mirabello canonicis Thebanis.---Confirmatur statutum de institutione personatuum. 223
    XXIX.---Oddoni Patracensi, et Terrico et W. de Mirabello canonicis Thebanis.---De consecratione episcopi Amiclensis. 224
    XXX.---Eisdem.---Super eodem. 224
    XXXI.---Antipolitano episcopo.---Confirmatur concordia inita inter ipsum et abbatem Lirmensem. 224
    XXXII.---Abbati et monachis Lirinensibus.---Super eodem. 226
    XXXIII.---Marie quondam Constantinopolitane imperatrici illustri.---Confirmat donationem propter nuptias. 226
    XXXIu.---Eidem.---Confirmat donationem factam ab  imperatore. 227
    XXXu.---Hemanueli interpreti M. quondam Constantinopolitani imperatoris illustris.---Confirmatur ei donatio facta ab imperatore. 227
    XXXuI.---Abbati et conuentui Acapni.---Suscipitur sub protectione sedis apostolice. 227
    XXXuII.---Heracliensi archiepiscopo, et Cardicensi et Termopilensi episcopis.---Maria imper. suscipitur sub protectione sedis apostolice. 228
    XXXuIII.---Eisdem.---De eadem re. 228
    XXXIX.---Eisdem.---De libertate monasteriorum regalium. 228
    XL.---Eisdem.---custodia monasteriorum Montis-Sancti. 229
    XLI.---Termopilensi et Cardicensi episcopis.---De libertate cleri. 229
    XLII.---Eisdem.---Ut archiepiscopus Larissenus desistat ab indebitis exactionibus. 230
    XLIII.---Abbati Sancti Ambrosii, et archidiacono Mediolanensi.---Ut relaxent interdictum Pergamense. 230
    XLIu.---Episcopo Galipolensi, et Sancte Sophie ac de Blakerna decanis Constantinopolitanis.---Pro clero Constantinop. aduersus patriarcham. 230
    XLu.---Morello Tullensi canonico.---Confirmatur ei prebenda. 231
    XLuI.---Capitulo Tullensi.---Super eodem. 233
    XLuII.---Neopatrensi archiepiscopo, et episcopo Cithoniensi, et Auelensi electo.---Confirmatur sententia quedam. 234
    XLuIII.---Donato Cassellensi archiepiscopo, eiusque successoribus canonice substituendis in perpetuum.---Recipiuntur sub protectione sedis apostolice. 234
    XLIX.---Magistro Nicolao Misnensi et Burcardo Wrcinensi canonicis.---Committitur eis quedam causa. 235
    L.---Nobili Mulieri A. sorori nobilis uiri marchionis Misnensis.---De causa diuortii cum rege Bohemie. 235
    LI.---Ranulpho priori et conuentui hospitalis Sancti Thome martyris et Beati Antonii abbatis de Porta Mileti de Cadomo tam presentibus quam futuris regularem uitam professis in perpetuum.---De confirmatione priuilegiorum. 242
    LII.---R. de Sourebi clerico.---Ei confirmatur prebenda Eboracensis. 244
    LIII.---Alberto Ferentinati episcopo.---Conceditur quidam locus pro construendo molendino. 245
    LIu.---Niciensi episcopo, et Lirinensi Claustrali et de Mogenis prioribus Antipolitane diecesis.---Ut mulierem quamdam ad maritum suum redire cogant. 245
    Lu.---Monachis Sancti Iuliani, et . . . persone ecclesie Sancti Dionysii de Ambasia.---Confirmatur quedam compositio. 246
    LuI.---Canonicis Sancti Florentini.---Super eodem. 247
    LuII.---Episcopo et magistro Flo. archidiacono Zamorensi et abbati de Morerola diecesis Zamorensis.---Committit inquisitionem super excessibus canonicorum Portugalensium. 248
    LuIII.---Burgensi episcopo.---De libertate monasterii Oniensis. 249
    LIX.---Zamorensi et Legionensi episcopis.---De eadem re. 250
    LX.---Zamorensi episcopo et magistris Mauritio archidiacono Toletano et Micheli canonico Segobiensi.---De eadem re. 252
    LXI.---Eisdem.---De negotio capelle S. Marie de Castro Soris. 252
    LXII.---Eisdem.---De causa monasterii de Ortega. 254
    LXIII.---Archiepiscopo et suffraganeis Ecclesie Narbonensis.---De negotio Durandi de Osca. 256
    LXIu.---Priori et capitulo Beate Marie de Salis Bituricensis.---Confirmat statuta ecclesie de Salis. 257
    LXu.---Illustri regi Danorum.---Recipitur sub protectione sedis apostolice. 258
    LXuI.---Illustri regine Francorum.---De causa diuortii. 258
    LXuII.---Eboracensi archiepiscopo.---De negotio Eboracensi. 259
    LXuIII.---Episcopo, et abbati Sancti Ioannis in uineis et decano Suessionensi.---Eis committitur causa prebende Casletensis. 260
    LXIX.---Fratribus monasterii Oniensis.---Confirmatur concordia facta inter episcopum Burgens, et monasterium Oniense. 262
    LXX.---Episcopo Zamorensi, et Mauricio archidiacono  Toletano, et magistro Micheli canonico Segobiensi.---De recipiendis testibus super prescriptione. 262
    LXXI.---Aurelianensi episcopo, et Eleemosyne Cisterciensis et Boneuallis abbatibus.---De electione abbatisse S. Auiti. 263
    LXXII.---Herueo Trecensi episcopo.---De quadam prebenda Trecensi. 264
    LXXIII.---Episcopo, et I. archidiacono, et magistro N. de Duaco canonico Catalaunensis.---De eadem re. 267
    LXXIu.---Roffensi et Saresberiensi episcopis.---De dotalitio B. regine Anglorum. 268
    LXXu.---Episcopo, et magistro Florentio archidiacono Zamorensi, et abbati de Morerola Zamorensis diecesis.---Scribitur pro episcopo Portugalensi. 270
    LXXuI.---Portugalensi episcopo.---De eadem re. 272
    LXXuII.---Durando de Osca, et Willelmo de S. Antonino, eorumque fratribus in fide Catholica permanentibus.---De negotio Durandi de Osca et sociorum. 274
    LXXuIII.---Archiepiscopo et suffraganeis Terraconensis ecclesie.---De eadem re 274
    LXXIX.---Priori et canonicis Sancte Catharine Waterfordensis.---Recipiuntur sub protectione apostolice sedis. 275
    LXXX.---Hugoni Raymundi canonico Ebredunensi.---Absoluitur ab impetitione cuiusdam mulieris. 276
    LXXXI.---Roberto abbati monasterii Sancti Martini Troarnensis, eiusque fratribus tam presentibus quam futuris, regularem uitam professis in perpetuum.---Recipiuntur sub protectione sedis apostolice. 277
    LXXXII.---Gneznensi archiepiscopo et uniuersis suffraganeis eius.---De statuto quodam facto a duce Polonie. 279
    LXXXIII.---Frederico illustri regi Sicilie.---Ut Cathan, episcopum recipiat in gratiam. 280
    LXXXIu.---Constantie illustri regine Sicilie.---De donatione ei facta propter nuptias. 281
    LXXXu.---Turonensi et Burdegalensi archiepiscopis, et episcopo Pictauensi.---Redditur pristinus status presbytero penitenti. 282
    LXXXuI.---Nobili uiro Simoni de Monteforti, comiti Lecestrie uicecomiti Biterrensi et Carcassonensi.---Confirmat ei ciuitatem Albiensem. 282
    LXXXuII.---Regensi episcopo et abbati Cisterciensi apostolice sedis legatis.---Eis committit uices suas in causa fidei. 283
    LXXXuIII.---Eisdem.---Eis committitur accusatio aduersus archiepiscopos. 283
    LXXXIX.---Archiepiscopo Strigoniensi.---De ecclesia constituenda in fundo Romane Ecclesie. 284
    XC.---Abbati et conuentui Sancti Germani de Pratis Parisiensis.---De muris urbis Paris. 284
    XCI.---Eisdem.---Confirmatur eis priuilegium Lucii pape. 285
    XCII.---Sancte Marie Dolensis et Sancti Ioannis Angeliacensis abbatibus Bituricensis et Xanctonensis diecesum, et archidiacono Bituricensi.---Scribitur aduersus episcopum Pictauensem. 285
    XCIII.---Eisdem.---Aduersus eumdem episcopum. 287
    XCIu.---Uniuersis archiepiscopis et episcopis ad quos littere iste peruenerint.---De negotio ualdensium conuersorum. 289
    XCu.---Decano et canonicis Waterforden.---Recipiuntur sub protectione sedis apostolice. 293
    XCuI.---Abbati Sancte Marie Rotunde.---Pineta ei adiudicantur. 293
    XCuII.---Episcopo Cardicensi.---Recipitur sub protectione sedis apostolice. 295
    XCuIII.---Illustri Constantinopolitano imperatori.---De libera potestate testandi in fauorem ecclesiarum. 296
    XCIX.---Eidem.---De restitutione ablatorum facienda ecclesiis. 296
    C.---Eidem.---De eodem argumento. 297
    CI.---Archiepiscopo Neopatrensi et priori Sancti Demetrii Thessalonicensis et procuratori episcopatus Dimicensis.---Scribitur pro episcopo Cardicensi. 297
    CII.---Archiepiscopo Neopatrensi, et episcopo Daualiensi, et Aualonensi electo.---Ut bona ablata restituantur Ecclesiis. 298
    CIII.---Archiepiscopo Neopatrensi et Nazorescensi et Citrensi electis.---Scribitur pro archiepiscopo Larisseno. 299
    CIu.---Sydoniensi et Cardicensi episcopis, et electo Nazorescensi.---Ut Dimicensis episcopus ad Ecclesiam suam redire cogatur. 299
     Cu.---Nobilibus uiris comestabulo Romanie, W. de Larissa, domino de Armiro, et domino de ualestino, e aliis baronibus ac militibus prouincie Larissene.---Scribitur eis ut restituant bona Ecclesie Larissene. 300
    CuI.---Archiepiscopo Larisseno.---Ut subleuet paupertatem episcopi Cardicensis. 300
    CuII.---Comestabulo Romanie, domino de Armiro, A. de Plerio, et aliis baronibus et populis Latinis et Grecis in Cardicensi diecesi constitutis.---Scribitur pro eodem. 300
    CuIII.---Illustri Constantinopolitano imperatori.---De ablatis restituendis episcopo Citrensi. 301
    CIX.---Episcopo Sidoniensi, et electo Nazorescensi, et procuratori Dimicensi.---De ablatis restituendis ecclesie Cardicensi. 301
    CX.---Archiepiscopo Thebano, et Daualiensi et Sydoniensi episcopis.---De libera potestate testandi in fauorem Ecclesiarum. 302
    CXI.---Sydoniensi et Cardicensi episcopis, et electo Nazorescensi.---De ablatis restituendis Ecclesie Citrensi. 302
    CXII.---Archiepiscopo Neopatrensi, et episcopo Daualiensi, et electo Citrensi.---De decimis soluendis. 302
    CXIII.---Archiepiscopo Neopatrensi et priori Sancti Demetrii Thessalonicensis, et procuratori episcopatus Dimicensis. 303
    CXIu.---Cardicensi, Synodiensi et Termopilensi episcopis.---De subiectione monasterii de Sciro. 303
    CXu.---Illustri Constantinopolitano imperatori.---De eadem re. 303
    CXuI.---Archiepiscopo Neopatrensi, et episcopo Sidoniensi, et electo Nazorescensi. 304
    CXuII.---Illustri Constantinopolitano imperatori.---De tuitione episcopi Cardicensis. 304
    CXuIII.---Salzburgensi et Magdeburgensi archiepiscopis et abbati de Pigauia Merseburgensis diecesis.---De matrimonio filie marchionis Misnensis. 305
    CXIX.---Magistro et fratribus Ierosolymitani hospitalis.---Confirmat donationem factam a rege Armenie. 305
    CXX.---Archiepiscopo Neopatrensi, et priori Sancti Demetrii Thessalonicensis, et procuratori episcopatus Dimicensis.---Committitur eis causa episcopi Cardicensis aduersus Hospitalarios. 307
    CXXI.---Mabilie mulieri Ianuensi.---Ut fructus pignoris in sortem computentur. 308
    CXXII.---Catholico, archiepiscopis et episcopis per Armeniam constitutis.---Datur eis priuilegium. 310
    CXXIII.---Episcopo Cremonensi.---De controuersia pro principatu Antiocheno. 310
    CXXIu.---Uniuersis abbatibus Nigri ordinis per Rothomagensem prouinciam constitutis.---De capitulo celebrando semel in anno. 312
    CXXu.---Magistro et fratribus hospitalis Teutonicorum Acconensi.---Ne alba pallia deferant. 312
    CXXuI.---Super eodem. 313
    CXXuII.---Rothomagensi archiepiscopo.---Respondet ad eius consulta, 313
    CXXuIII.---Gnesnensi archiepiscopo.---De Prussis nouiter conuersis. 315
    CXXIX.---Ioanni episcopo Albanensi.---Confirmat quamdam sententiam. 316
    CXXX.---Episcopo Parisiensi.---Ut prebenda reseruata conferatur consanguineo pape. 317
    CXXXI.---Magistro Peregrino capellano nostro.---Super eodem. 318
    CXXXII.---Turonensi archiepiscopo, et episcopo Engolismensi et abbati Gratie Dei Cisterciensis ordinis.---Scribitur aduersus canonicos Cellenses. 318
    CXXXIII.---Petro Nigro canonico Sancti Ursini Bituricensi.---Recipitur sub protectione sedis apostolice. 320
    CXXXIu.---Nouariensi electo.---De causa episcopi Albiganensis. 320
    CXXXu.---Archiepiscopo et capitulo Magdeburgensi.---Confirmatur quedam concordia. 322
    CXXXuI.---Atheniensi et Neopatrensi archiepiscopis, et episcopo Daualiensi.---Scribitur pro Templariis. 323
    CXXXuII.---Eisdem.---De eodem argumento. 324
    CXXXuIII.---De electione archiepiscopi Thebani. 324
    CXXXIX.---Castoriensi et Zaratoriensi episcopis Ecclesie Thebane suffraganeis.---Ut electo Thebano obedientiam prestent. 325
    CXL.---Priori Sancti Ioannis in Monte Bononiensi, et Archipresbytero de Campo Gallano Mutinensis diecesis,  et G. doctori decretorum Bononie commoranti.---Aduersus abbatem Sancti Bartholomei Ferrariensis. 325
    CXLI.---Al. Rigensi episcopo.---Confirmatur quedam compositio. 326
    CXLII.---Wolcuino magistro et fratribus militie Christi in Liuonia constitutis.---Super eodem. 327
    CXLIII.---Magistro et fratribus militie Templi.---Confirmatur eis ecclesia data a legato. 327
    CXLIu.---Eisdem.---Confirmat diuersas possessiones. 328
    CXLu.---Eisdem.---De eodem argumento. 328
    CXLuI.---Eisdem.---Eiusdem argumenti. 328
    CXLuII.---Fratribus militie Templi in Romania.---Confirmat donationem uiridarii. 329
    CXLuIII.---Eisdem.---Confirmat donum Pasalani. 329
    CXLIX.---Eisdem.---Confirmat donum Paliopolis. 329
    CL.---Eisdem.---Confirmat casale Laffustan. 330
    CLI.---Termopilensi episcopo, et electo Citrensi, et priori Sancti Demetrii Thessalonicensis.---Scribitur pro Templariis aduersus episcopum Citoniensem. 330
    CLII.---Larisseno et Neopatrensi archiepiscopis, et electo Citrensi.---Pro iisdem aduersus marchionissam Montisferrati. 330
    CLIII.---Daualiensi et Zaratoriensi episcopis, et electo Nazorescensi.---Pro iisdem aduersus dominum Nigripontis. 331
    CLIu.---Archiepiscopo Neopatrensi et episcopo Daualiensi, et Nazorescensi electo.---Pro iisdem. 331
    CLu.---Cardicensi et Daualiensi episcopis, et electo Zaratoriensi.---De causa Templariorum cum archiepiscopo Patracensi. 331
    CLuI.---Eisdem.---Eiusdem argumenti. 332
    CLuII.---Episcopo et cantori Zamorensi, et abbati de Morerola diecesis Zamorensis.---Confirmatur electio cantoris. 333
    CLuIII.---Midnensi electo, et abbati Lesburnensi Monasteriensi diecesis, et custodi Monasteriensi---De translatione episcopi Osnaburgensis. 334
    CLIX.---Archiepiscopo Patracensi.---Ut canonicos S. Ruffi instituat in ecclesia Patracensi. 336
    CLX.---Abbati et conuentui Sancti Ruffi.---Super eodem. 337
    CLXI.---Archiepiscopo Larisseno, et episcopo Cithoniensi.---Contra nobiles Achaie detinentes bona ecclesiastica. 338
    CLXII.---Eisdem.---Super eodem. 339
    CLXIII.---Eisdem.---Eiusdem argumenti. 339
    CLXIu.---Eisdem.---Super eodem. 340
    CLXu.---Archiepiscopo Patracensi.---Eiusdem argumenti cum epistola 163. 340
    CLXuI.---Decano, archidiacono de Loseo, et magistro Hugoni canonico Cabilonensi.---De libero accessu laicorum ad ordinem Cisterciensem. 341
    CLXuII.---Patracensi archiepiscopo.---De sustentatione balliui. 341
    CLXuIII.---Abbati et conuentui Altecumbe.---De monachis mittendis ad archiepiscopum Patracensem. 341
    CLXIX.---Nobili uiro Gauerido principi Achaie.---De munienda ecclesia Patracensi. 342
    CLXX.---Larisseno archiepiscopo, et episcopo Cithoniensi.---Ut archiepiscopus Patracensis fruatur terra de Larsa. 342
    CLXXI.---Eisdem.---De satisfactione facienda archiepiscopo Patracensi. 343
    CLXXII.---Eisdem.---De reuerentia exhibenda prelatis. 343
    CLXXIII.---Eisdem.---Ut possessiones restituantur Ecclesie Patracensi. 343
    CLXXIu.---Monothonensi et Amicliensi episcopis.---De piis legatis Ecclesie Patracensis. 344
    CLXXu.---De Claromarisco et de Longouillari abbatibus Cisterciensis ordinis, et decano Mosteroli, Morinensis et Ambianensis diecesum.---De reformatione monasterii S. Iudoci. 344
    CLXXuI.---Abbati et conuentui monasterii Sancte Marie de Carrazeto Cisterciensis ordinis.---Confirmat concessionem regis Legionensis. 345
    CLXXuII.---Adulpho quondam Coloniensi archiepiscopo.---Conceduntur ei quedam gratie. 346
    CLXXuIII.---Magistris Palmario et Ricardo canonicis Lucanis.---De presbytero contra sententiam latam tergiuersante. 347
    CLXXIu.---Compostellano archiepiscopo.---De reducendis monialibus in monasterium de Lorbano. 348
    CLXXX.---Nobili mulieri Blanche comitisse Campanie.---Confirmatur  compositio facta cum rege. 350
    CLXXXI.---Episcopo Tiburtino.---Quod filius censendus est quem pater et mater publice recognouerint. 350
    CLXXXII.---Abbati Sancti uictoris, cancellario, et decano Sancti Marcelli Parisiensis.---Confirmatur epistola 147, libri XII. 351
    CLXXXIII.---Archiepiscopis et episcopis per Hispaniam constitutis.---De subsidio prestando regibus aduersus Saracenos. 353
    CLXXXIu.---Constantinopolitano patriarche.---Ne Greci faueant Michalicio. 353
    CLXXXu.---Salimbriensi episcopo, et Sancte Marie de Blakerna et Sancti Georgii de Mangonia decanis Constantinopolitanis.---De unione Ecclesie Medensis cum uerisiensi. 355
    CLXXXuI.---Salimbrensi episcopo.---De diuidendis prouentibus ecclesiasticis. 355
    CLXXXuII.---Palentino et Burgensi episcopis, et abbati de morimundo Cisterciensis ordinis. 356
    CLXXXuIII.---Nobili uiro comiti Tolosano.---Ut hereticos de terris suis eiiciat. 356
    CLXXXIX.---Nobili uiro Simoni comiti Leicestrie, domino Montisfortis.---Ut censum exigat apostolice sedi debitum. 357
    CXC.---Philippo illustri regi Francorum.---Ut regalia restituat episcopis Aurelian. et Autissiodorensi. 357
    CXCI.---Archiepiscopo et suffraganeis Ecclesie senonensis.---Super eodem. 359
    CXCII.---Atheniensi, Neopatrensi, et Sarisseno archiepiscopis, et Daualiensi, Sermopilensi, Aualonensi, Sydoniensi, Gastoriensi, et Zaratoriensi episcopis, et Thebano, Citrensi, Nasorescensi, et ualacensi electis.---De resignationibus ecclesiarum factis per nobiles Thessalonicenses. 360
    CXCIII.---S. G. potestati, conciliariis, et uniuerso populo Pisanis.---Ne Ottoni imperatori excommunicato dent fauorem. 360
    CXCIu.---Gimmundo militi Alatrino.---Clerici defuncti patrimonium pertinet ad eius heredes. 362
    CXCu.---Loaniensi et Findarensi episcopis, et abbati de Magio Limiricensis Diecesis.---Cassat electionem episcopi Ymilicensis. 363
    CXCuI.---Episcopo et Geruasio archidiacono Suessionensi, et abbati uallis-Clare Cisterciensis ordinis Laudunensis diecesis.---Prorumpens contra iudicem arbitrio superioris punitur. 366
    CXCuII.---Priori et fratribus Sanctorum Quatuor Coronatorum.---Confirmatur concordia. 367
    CXCuIII.---Magistro et fratribus militie Templi in Hungaria constitutis.---Confirmatur commutatio. 368
    CXCIX.---Eisdem.---Confirmantur eis donationes facte a rege Hungarie. 368
    CC.---Abbati et conuentui Simigiensi.---Recipiuntur sub protectione B. Petri. 368
    CCI.---Magistro Petro Boiol canonico Lemouicensi.---Confirmatur ei prebenda. 369
    CCII.---Magistro Andree scriptori nostro canonico Lemouicensi. Super eodem. 371
    CCIII.---Abbati et conuentui Sancti Stephani Diuionensis Lingonensis diecesis.---Aduersus Herueum canonicum Diuionensem. 371
    CCIu.---Abbati et conuentui Sancti Berhini.---Nihil esse dandum pro benedictione abbatum. 372
    CCu.---Eisdem.---Ne beneficia non uacantia promittantur. 372
    CCuI.---Eisdem.---Confirmat quasdam possessiones. 373
    CCuII.---Uniuersis monachis obedientiarum monasterii Saxiuiui.---De reformatione monasterii eiusdem. 373
    CCuIII.---Abbati de Bieuallis Cisterciensis ordinis Eboracensis diecesis, et decano et thesaurario Eboracensibus.---Ecclesia quedam deputatur usibus hospitalitatis. 374
    CCIX.---Morinensi episcopo, et Morinensi et Sancti Audomari Morinensis diecesis Decanis.---De congrua portione danda capellanis. 375

APPENDIX LIBRI TERTII DECIMI.
    CCX.---Archiepiscopo Rauennatensi et suffraganeis eius.---Aduersus Ottonem imper. 375
    CCXI.---Autissiodorensi episcopo.---De erectione nouarum parochiarum. 376
    Guillielmi, Autissiodorensis episcopi, epistola ad omnes fideles. 377

LIBER DECIMUS QUARTUS.---Pontificatus anno Iu, Christi 1211.
    I.---Episcopo Basiliensi, et de Luzila et de Tannibach  abbatibus Cisterciensis ordinis, Constantiensis et Basiliensis diecesum.---Confirmat electionem prepositi Constantiensis. 377
    II.---Waltero preposito Constantiensi.---Super eodem. 379
    III.---Archiepiscopo Toletano et Tirasonensi, Colimbriensi, et Zamorensi episcopis.---De subsidio prestando regibus aduersus Saracenos. 379
    Iu.---Aldefonso illustri regi Castelle.---Super eodem. 380
    u.---Primogenito Charissimi in Christo filii nostri A. illustris regis Castelle.---Super eodem. 381
    uI.---Abbati ecclesie sancte Crucis site super fluuium Anglie iuxta oppidum eiusdem nominis, eiusque fratribus tam presentibus quam futuris regularem uitam professis in perpetuum.---De confirmatione priuilegiorum. 381
    uII.---Raynaldo Brancaleoni Sitino.---Recipitur sub protectione beati Petri. 382
    uIII.---Illustri regi Portugalensi. Redarguitur de quibusdam excessibus. 383
    IX.---Compostellano archiepiscopo.---Super eodem. 385
    X.---Eidem.---De negotio episcopi Colimbriensis cum Egitaniensi. 386
    XI.---Archiepiscopo et suffraganeis ecclesie Senonensis.---De clericis promotis ab episcopis non suis. 387
    XII.---Abbatise et monialibus Aurigmacensibus.---Ne beneficia non uacantia promittantur. 388
    XIII.---Henrico electo Sancti Stephani Herbipolensis.---Eius electio confirmatur. 388
    XIu.---Ratisponensi episcopo, et de Sancto Emmeranno Ratisponensi et Prweningensi Ratisponensis diecesis abbatibus.---Super eodem. 390
    Xu.---Archiepiscopo Senonensi, et Niuernensi episcopo, et magistro Roberto de Corzon canonico Parisiensi.---De presbytero Lingonensi accusato de heresi. 391
    XuI.---Magistro Giliberto canonico sanctorum apostolorum Constantinopolitano.---Confirmatur ei prebenda. 392
    XuII.---A. canonico Sancte Sophie Constantinopolitano.---De eodem argumento. 392
    XuIII.---Hugoni abbati monasterii Sancti Saluatoris Karroffensis, eiusque Fratribus tam presentibus quam futuris regularem uitam professis in perpetuum.---De confirmatione priuilegiorum. 392
    XIX.---Hugoni abbati et conuentui Karrofensi.---De electione abbatis Andrensis. 395
    XX.---Fratribus militie Templi Sancti Philippi de Plano Auximane diecesis.---De concordia inter episcopum et Templarios Auximanos. 397
    XXI.---Cantori, magistro, E. de Hennin. et Her. Pediargenti canonicis Atrebatensibus.---De quadam prebenda Ariensi. 399
    XXII.---Abbati et conuentui Fossenoue.---Confirmatur compositio facta cum Pipernensibus. 401
    XXIII.---Priori et conuentui Andrensi.---De fideiussione uetita monachis. 402
    XXIu.---Eisdem.---Ut eis liceat diuina officia celebrare tempore interdicti. 403
    XXu.---Abbati et conuentui Sancti Auberti Cameracensis.---Confirmat eorum possessiones. 404
    XXuI.---Abbati et conuentui Sancti Quintini Beluacensis.---Ne beneficia non uacantia promittantur. 404
    XXuII.---Abbati et conuentui Sancti Eligii Nouiomensis.---Super eodem 404
    XXuIII.---Petro illustri regi Aragonum.---Reuocat donationes ab eo factas in minori etate. 404
    XXIX.---Episcopo Lingonensi et nobili uiro duci Burgundie.---De reformatione monasterii S. Benigni Diuionensis. 405
    XXX.---Lingonensi episcopo.---Super eodem. 407
    XXXI.---Magistro Nicolao Misnensis et Arnaldo de Stendal Halbestatensis diecesis canonicis.---Eiusdem argumenti cum epistola 49 libri XIII. 407
    XXXII.---Auxitano archiepiscopo.---Ut cedat oneri episcopali. 408
    XXXIII.---Super eodem. 409
    XXXIu.---Uticensi episcopo apostolice sedis legato.---De electione episcopi Carcassonensis. 409
    XXXu.---Uticensi episcopo et abbati Cisterciensi apostolice sedis legatis.---Ut comitatum Melgoriensem recipiant. 410
    XXXuI.---Arelatensi archiepiscopo et suffraganeis eius.---De sententia lata contra comitem Tolosanum. 410
    XXXuII.---Eisdem.---Super eodem. 411
     XXXuIII.---uiuariensi episcopo.---Super eodem. 411
    XXXIX.---Uticensi episcopo et abbati Cisterciensi apostolice sedis legatis.---Ne indebita pedagia exigantur 411
    XL.---Eisdem.---De sententia lata contra Roncelinum. 411
    XLI.---Capitulo ecclesie Romanensis.---Confirmantur eis regalia dona. 411
    XLII.---Eisdem.---Confirmantur eorum statuta. 412
    XLIII.---Gneznensi archiepiscopo.---De confirmatione priuilegiorum. 412
    XLIu.---Episcopo quondam Halberstatensi, et abbati de Sichem.---Scribitur ei pro archiepiscopo Gneznensi. 413
    XLu.---Abbatisse Auregniacensi.---Ne monasterium temere excommunicetur. 413
    XLuI.---Abbatisse ac conuentui Auregniacensi.---Ne quid exigatur pro benedictione abbatisse, etc. 414
    XLuII.---Abbati et conuentui Sancti Quintini Beluacensis.---De electione abbatis. 414
    XLuIII.---Episcopo Brixinensi, et Aquilegensi decano, et magistro Hug. canonico Ratisponensi.---De causa capituli Gurcensis. 415
    XLIX.---Abbati et conuentui monasterii Cauriensis.---Recipiuntur sub protectione apostolice sedis. 416
    L.---Sororibus de Murcedo.---Confirmatur quoddam statutum. 416
    LI.---Nobili uiro Wladislao nato quondam Nobilis uiri Oddonis ducis Polonie.---Recipitur sub protectione beati Petri. 416
    LII.---Archiepiscopo Senonensi et suffraganeis eius.---De negotio episcoporum Aurelianensis et Autissiodorensis. 417
    LIII.---Turritano archiepiscopo.---Datur episcopo Sorrano facultas cedendi. 421
    LIu.---Abbati et conuentui Reomensi.---Aduersus exactiones episcoporum. 421
    Lu.---Abbati Theologi, et priori Cisterciensi.---De reformatione monasterio Reomensis. 421
    LuI.---Sancte columbe Senonensis et Sancti Germani Autissiodorensis abbatibus, et decano Autissiodorensi.---Eiusdem argumenti cum epistola 54. 422
    LuII.---Toletano archiepiscopo.---Excusat quod non possit de primatia iudicare. 423
    LuIII.---Illustri regi Portugalie.---Confirmat eius testamentum. 423
    LIX.---Sancio illustri regi Portugalensi.---Super eodem et aliis. 424
    LX.---Compostellano archiepiscopo, et Bracarensi electo, et Zamorensi episcopo.---Ut faciant obseruari testamentum regis. 425
    LXI.---Guidoni abbati monasterii Sancti Ioannis Reomensis, eiusque fratribus tam presentibus quam futuris regularem uitam professis in perpetumm.---De confirmatione priuilegiorum. 425
    LXII.---Guidoni abbati monasterii Sancti Michelis de Tornodoro, eiusque fratribus tam presentibus quam futuris regularem uitam professis in perpetuum.---Super eodem. 427
    LXIII.---Electo et clero Laudunensi.---De non temere excommunicando. 429
    LXIu.---Patriarche Ierosolymitano apostolice sedis legato.---De excommunicatione regis Armenie. 430
    LXu.---Patriarche Antiocheno.---De eadem re. 431
    LXuI.---Ioanni regi Ierosolymitano illustri.---Super eodem. 432
    LXuII.---Decano et conuentui Casinensi.---De electione abbatis Casinensis. 432
    LXuIII.---Illustri regi Auoguie.---Hortatur ad defensionem terre sancte. 433
    LXIX.---Nobili uiro soldano de Alapia, ad ueritatis peruenire notitiam, et in ea salubriter permanere.---Commendat ei patriarcham Antiochenum. 434
    LXX.---Petro patriarche Antiocheno.---Ut duas prebendas creare possit in sua Ecclesia. 434
    LXXI.---Eidem.---De processionibus dandis in emphyteosin. 435
    LXXII.---Eidem.---Hortatur eum ad constantiam. 435
    LXXIII.---Nidrosiensi archiepiscopo et suffraganeis eius.---Super dissensione de regno Norwegie. 436
    LXXIu.---Neapolitano archiepiscopo.---Quid liceat tempore interdicti. 437
    LXXu.---Cyrino scriniario Urbis.---Ne grauetur ab aliquo ob acta rupta iussu pape. 438
     LXXuI.---Cremonensi episcopo, et Albanensi electo apostolice sedis legato, nec non et abbati de Columba.---Ut Ferrariensi Ecclesie idoneum pastorem preficiant. 438
    LXXuII.---Archiepiscopo Rauennati.---Ut castrum Argente custodiat. 439
    LXXuIII.---Albanensi electo apostolice sedis legato.---De excommunicatione Ottonis imperatoris 439
    LXXIX.---Potestati et populo Bononiensi, spiritum consilii sanioris.---Ut relinquant partes Ottonis. 440
    LXXX.---Albanensi electo, apostolice sedis legato.---De edificatione castri Ferrarie. 440
    LXXXI.---Episcopo Capdaquensi, et abbati Cauensi Salernitane diecesis.---De electione episcopi Policastrensis. 440
    LXXXII.---Episcopo Uticensi apostolice sedis legato, et P. de Monte Lauro Aquensi archidiacono, et magistro Thedisio nuntio nostro canonico Ianuensi.---De reformatione monasterii Massiliensis. 443
    LXXXIII.---Priori Sancti Hilarii de Cella, et B. Sancti Petri et magistro Stephano Gaschet Sancte Marie Maioris canonicis Pictauensibus.---De quodam recipiendo in canonicum. 445
    LXXXIu.---Andree illustri regi Ungarie.---De discordia inter ecclesias Strigoniensem et Colocensem. 447
    LXXXu.---Ultrasiluano episcopo---Confirmatur electio prepositi Scibiniensis. 448
    LXXXuI.---Nobili uiro Petro Anibaldi senescalco nostro.---Concedit ei dominium et regimen castri Corani. 448
    LXXXuII.---Hugoni abbati et conuentui Maioris Monasterii Turonensis.---Confirmat eis monasterium Fontis Giardi. 449
    LXXXuIII.---Episcopo et decano et cantori Andegauensibus.---Super eodem. 451
    LXXXIX.---Henrico Gneznensi archiepiscopo.---De electione episcopi Poznaniensis. 451
    XC.---Episcopo Salimbriensi, et uarisiensi electo, et Theoderico canonico Constantinopolitano.---Confirmatur electio episcopi Nicomediensis. 455
    XCI.---Fratribus militie templi de Auentino.---Confirmatur quedam transactio. 455
    XCII.---Abbati et monachis Cripte Ferrate.---Super eodem. 456
    XCIII.---Patriarche Gradensi, et episcopo Castellano.---De electione episcopi Durachiensis. 456
    XCIu.---Archiepiscopo Heracliensi, et decano Sanctorum Quadraginta Constantinopolitano---De abbatis Ecclesie et Sophie restituendis. 456
    XCu.---Ebredunensi archiepiscopo, et Uticensi apostolice sedis legato et Regensi episcopis.---De absolutione Roncelini. 457
    XCuI.---Pisano archiepiscopo super eodem. 458
    XCuII.---Capitulo Sancte Sophie, ac uniuersis prelatis conuentualium ecclesiarum Constantinopolitanarum.---De electione patriarche Constantinopolitani. 459
    XCuIII.---Episcopo Zaratoniensi et decano Thebano, et cantori Daualiensi.---Delegat inquisitionem contra episcopum Neopatrensem. 460
    XCIX.---Abbati et conuentui de Flore.---Confirmatur eis Ecclesia Calabromarie. 461
    C.---Archiepiscopo et decano et cantori Cusentinis.---Super eodem. 464
    CI.---Nobili uiro C. iudici Turritano.---Aduersus Ottonem imper. Sicilie inhiantem. 465
    CII.---Turritano et Arborensi archiepiscopis.---Quod consilium tribuant iudici Calaritano. 465
    CIII---Turritano archiepiscopo.---De matrimonio eiusdem iudicis. 465
    CIu.---Hierosolymitano patriarche apostolice sedis legato.---De causa comestabuli regni Cypri. 466
    Cu.---Patriarche Antiocheno.---De reuocanda uxore O. de Impera. 466
    CuI.---Priori et fratribus Sancti Bartholomei de Trisulto Carthusiensis ordinis tam presentibus quam futuris eremeticam uitam professis in perpetuum.---De confirmatione priuilegiorum. 467
    CuII.---Priori et fratribus Carthusiensibus.---De presbytero qui causauit aborsum. 469
    CuIII.---Uniuersis archiepiscopis et episcopis ad quos littere iste peruenerint.---De terminandis pacifice litibus Carthusiensium et Cisterciensium. 469
    CIX.---Charissimo in Christo filio nostro Henrico illustri Constantinopolitano imperatori.---Ut castrum de Situm restituat Templariis. 470
    CX.---Thebano capitulo.---Confirmat remissionem crustice. 470
    CXI.---Archiepiscopo et dilectis filiis decano et T.  canonico Thebanis.---Eiusdem argumenti cum epistola 155 libri XIII. 471
    CXII.---Auelonensi episcopo, et dilecto filio thesaurario et T. canonico Thebanis.---Confirmatur compositio facta inter archiepiscopum et capitulum Atheniense. 471
    CXIII.---Archipresbytero Sancti Laurentii, abbati Sancti Gemini et Sancte Marie Noue et Sancti Angeli de Spata, Sancti Stephani de Platea Fraianorum.---Confirmatur eis relaxatio procurationum. 472
    CXIu.---Abbati Sancti Stephani Bononiensis, et magistro Gregorio decretorum doctori Bononie commoranti.---Ut suspendant episcopum Alexandrinum. 472
    CXu.---Nobili mulieri filie Sanchi quondam regis Portugalensis.---Recipitur sub protectione sedis apostolice. 473
    CXuI.---Archiepiscopo Compostellano, et Ulixbonensi et Egitaniensi episcopis.---Super eodem. 474
    CXuII.---Nobilibus mulieribus Tarasie regine et S. filiabus S. quondam regis Portugalensis.---Super eodem. 474
    CXuIII.---Compostellano archiepiscopo, et Zamorensi et Astoricensi episcopis.---De eodem. 475
    CXIX.---Priori et conuentui Sancti uincentii Ulixbonensis.---Confirmatur compositio facta cum episcopo Ulixbonensi. 475
    CXX.---Abbati, superiori et sacriste Allobatie Ulixbonensis diecesis.---Super eodem. 475
    CXXI.---Lundensis archiepiscopo et episcopo Rigensi.---De dispensatione obtenta per falsitatem. 476
    CXXII.---Cesaraugustano et Tyrasonensi episcopis, et R. Lain archidiacono Iaccensi Oscensis diecesis.---De electione episcopi Pampilonensis. 476
    CXXIII.---Episcopo et dilectis filiis abbati Sancti uictoris et cancellario Parisiensi.---Scribitur pro monachis uezeliacensibus. 478
    CXXIu.---Episcopo, et dilectis filiis abbati Sancti Lupi, et decano Trecensi.---Pro iisdem. 479
    CXXu.---Gebennensi episcopo, et dilectis filiis abbati de Abundantia et priori de Condamina Gebennensis diecesis.---Committitur eis inquisitio contra archiepiscopum Bisuntinum. 479
    CXXuI.---Episcopo et dilectis filiis abbati Sancti uictoris, et magistro Roberto de Corzon canonico Parisiensi.---Scribitur pro monachis uezeliacensibus. 481
    CXXuII.---Senonensi archiepiscopo et suffraganeis eius.---Super eodem. 484
    CXXuIII.---Archiepiscopo Senonensi, et episcopo et dilecto filio decano Trecensi.---De negotio episcopi Aurelian. et camerarii regis. 485
    CXXIX.---Episcopo Esculano.---Ne clerici sint tabelliones. 486
    CXXX.---Albanensi electo, apostolice sedis legato.---Ut iuniores canonici cogi possint ad fortiorem gradum. 487
    CXXXI.---Illustri regi Francorum.---De libertate testandi in fauorem ecclesiarum. 487
    CXXXII.---Abbati et conuentui Sancti Germani de Pratis Parisiensi.---Confirmatur quedam sententia lata pro eis. 488
    CXXXIII.---Magistro Roberto de Corzon canonico Parisiensi et coniudicibus suis.---Dantur inducie ad exsecutionem uoti. 493
    CXXXIu.---Hierosolymitano patriarche apostolice sedis legato.---De electione archiepiscopi Nicosiensis. 494
    CXXXu.---Abbati et conuentui Sancti uedasti Atrebatensis.---Confirmatur quedam compositio. 494
    CXXXuI.---Preposito ecclesie Sancti Euasii de Casali, eiusque fratribus tam presentibus quam futuris regularem uitam professis in perpetuum.---De confirmatione priuilegiorum. 495
    CXXXuII.---Capitulo Sancti Euasii de Casali.---De subiectione Ecclesie Pacilianensis. 496
    CXXXuIII.---Episcopo et custodi Argentinensi.---Ne uulgaria iudicia exerceantur a presbyteris. 502
    CXXXIX.---P. preposito Ebredunensi subdiacono nostro.---Recipitur sub protectione B. Petri. 502
    CXL.---P. subdiacono nostro preposito, et capitulo Ebredunensi.---De supplenda negligentia prelatorum. 503
    CXLI.---Abbati et conuentui Corbeiensi.---Confirmatur quedam sententia. 503
    CXLII.---Uniuersis episcopis in quorum episcopatibus malefactores Corbeiensis monasterii commorantur.---Aduersus malefactores monasterii Corbeiensis. 504
    CXLIII.---Abbati et conuentui Sancti Maglorii Parisiensis.---Ne quid exigatur pro installatione abbatis. 504
     CXLIu.---Priori Grandimontensi.---Confirmantur quedam statuta. 504
    CXLu.---Priori et conuentui Grandimontensi.---Super reformatione eiusdem monasterii. 505
    CXLuI.---Patriarche Alexandrino.---Consolatur captiuos Christianos. 506
    CXLuII.---Patriarche Hierosolymitano apostolice sedis legato.---De commutatione captiuorum. 507
    CXLuIII.---Uniuersis captiuis in Alexandria et Babylonia constitutis.---Super eodem. 509
    CXLIX.---Magistro et fratribus militie Christi in Riga.---Differt erectionem episcopalis sedis. 509
    CL.---Abbati Sancti uictoris Parisiensis.---Interpretatur quoddam priuilegium eidem abbati concessum. 510
    CLI.---Decano et capitulo Beati Aniani.---Quis residere censendus sit. 510
    CLII.---Abbati Sancti Saluatoris de Breda Gerundensis diecesis, et magistris uitali subdiacono nostro et Arnaldo canonicis Herdensibus.---Delegat correctionem monasterii S. Cucufatis. 511
    CLIII.---Electo et preposito Colocensibus.---Confirmatur electio prepositi Cibiniensis. 513
    CLIu.---Illustri regi Castelle.---Consolatur eum in tribulatione sua, et dat indulgentias. 513
    CLu.---Senonensi archiepiscopo et suffraganeis eius.---Super eodem. 514
    CLuI.---Illustri regi Hungarie.---De concordia inter Ecclesias Strigoniensem et Colocensem. 515
    CLuII.---Sancte Genouefe Parisiensis et Boni Radii Cisterciensis ordinis diecesis Autissiodorensis abbatibus, et decano Aurelianensi.---De quadam uenditione infirmanda uel confirmanda. 518
    CLuIII.---Aurelianensi et Autissiodorensi episcopis et magistro W. de uienne canonico Autissiodorensi.---Beneficiorum superfluitas damnata. 520
    CLIX.---Gebennensi episcopo.---Respondet ad eius consulta. 520
    CLX.---Episcopo et dilectis filiis et canonicis Parmensibus.---De prebenda collationi pape reseruata. 523

APPENDIX LIBRI DECIMI QUARTI.
    CLXI.---Hugoni priori et conuentui Andrensi.---Ut beneficia non uacantia non promittantur. 523
    CLXII.---Eisdem.---Confirmat quamdam redemptionem reddituum ecclesiasticorum. 523
    CLXIII.---Philippo illustri regi Francie.---De negotio comitis Tolosani. 524
    CLXIu.---Decano et capitulo capelle ducis Diuionensis.---Confirmantur eis bona concessa a duce Burgundie. 525
    CLXu.---Ioanni abbati et conuentui Sancti Pauli.---De confirmatione priuilegiorum. 527
    APPENDIX AD LIBRUM XIu. 529
    Epistole Innocentii in causa Brochardi de Auenis. 529

LIBER DECIMUS QUINTUS.---Pontificatus anno Xu, Christi 1212.
    I.---Capitulo Lingonensi.---De reuocandis possessionibus alienatis. 539
    II.---Eisdem.---De electione decani. 541
    III.---Magdeburgensi et Maguntino archiepiscopis, et eorum suffraganeis.---Contra Waldemarum intrusum Bremensem. 541
    Iu.---Episcopo et capitulo Pictauensi.---Confirmatur quedam concordia. 542
    u.---Electo et monachis Sancte Marie de Peroallo.---Recipiuntur sub protectione B. Petri. 544
    uI.---G. de uallibus, magistro G. et P. de Fimiis canonicis Laudunensibus.---Quod clausula Si est ita ad omnia rescripti refertur. 544
    uII.---Colocensi electo, et Soksardiensi et de Sekudwor Cisterciensis ordinis abbatibus Quinquecclesiensis diecesis---Dirimit litem inter episcopum uesprimiensem et abbatem S. Martini. 545
    uIII.---Priori et fratribus de Balneolis.---Confirmat eorum bona. 548
    IX.---Episcopo Magalonensi.---Ut de terris in comitatu Melgorii cognoscat. 549
    X.---Abbati et priori Sancti uictoris. et magistro G. Cornuto canonico Parisiensi.---De corpore B. Lupi archiepiscopi Senonensis. 549
    XI.---Morimontensi et Sancti Stephani Diuionensis abbatibus Lingonensis diecesis, et Maiori archidiacono Lingonensi.---Ut cognoscant de falsitate litterarum. 550
    XII.---R. de Bellouidere Camerario et S. de Berou. et S. de Burgo Guarin. canonicis Carnotensibus.---De interdicto prolato ab episcopo Aurelianensi. 550
    XIII.---Potestati Ortanensi.---Contra nobilem quemdam detinentem castra Ecclesie. 552
    XIu.---Lundensi archiepiscopo apostolice sedis legato.---Constituitur  legatus apostolice sedis. 552
    Xu.---Toletano et Compostellano archiepiscopis.---De bello aduersus Saracenos. 553
    XuI.---Petro abbati monasterii Sancti Angeli quod situm est in suburbio Pistoriensi, eiusque fratribus tam presentibus quam futuris regularem uitam professis in perpetuum.---De confirmatione priuilegiorum. 554
    XuII.---Episcopo Lingonensi, et abbati uillariensi Metensis diecesis, magistro N. canonico uirdunensi.---De quadam prebenda Metensi. 555
    XuIII.---G. Thessalonicensi archiepiscopo eiusque successoribus canonice substituendis in perpetuum---Eum constituit primatem et legatum sedis apostolice. 555
    XIX.---Episcopo Hauelbergensi, et de Sichem et de Lapide Sancti Michelis Cisterciensis ordinis abbatibus Alberstatenis diecesis.---De restitutione prebende. 558
    XX.---Maguntinensi et Magdeburgensi archiepiscopis apostolice sedis legatis.---De conseruandis beneficiis eorum qui ab Ottone recedunt. 559
    XXI---Nobili uiro Gaufridi de uilla Arduini principi Achaie.---Scribitur pro canonicis ecclesie Patracensis. 559
    XXII.---Eidem.---De possessionibus restituendis Ecclesie Landreuillensi. 560
    XXIII.---Capitulo Piuerensi.---De quadam prebenda. 561
    XXIu.---A. illustri regi Portugalensi et heredibus eius in perpetuum.---Recipitur sub protectione sedis apostolice. 562
    XXu.---Nobili uiro Guidoni de Polenta.---Recipitur sub protectione B. Petri. 563
    XXuI.---Thebano archiepiscopo.---De subleuanda paupertate episcopi Zaratoniensis. 564
    XXuII.---Nobili uiro M. Domino de Grauia.---Ut quosdam malefactores corrigat. 564
    XXuIII.---Archiepiscopo et capitulo Thebanis.---De non recipiendis excommunicatis. 564
    XXIX.---Episcopo, decano, et cantori Daualiensibus.---Ut quisque finibus suis sit contentus. 565
    XXX.---Archiepiscopo Thessalonicensi, et electo Detniciacensi, et thesaurario Sancti Demetrii Thessalonicensi.---Delegat cognitionem de iniectione manuum uiolenta. 565
    XXXI.---Episcopo Taurinensi, et preposito Sancti Gaudentii Nouariensis.---Cassat Ottonis imp. sententiam in episcopum Cumanum. 566
    XXXII.---Abbati monasterii Sancti Seuerini, eiusque fratribus tam presentibus quam futuris regularem uitam professis in perpetuum.---De confirmatione priuilegiorum. 566
    XXXIII.---Salimbriensi episcopo.---Ut exhibeat sacramenta ecclesiastica quibusdam exemptis. 568
    XXXIu.---Decano et capitulo Sancti Macuti de Barro.---Recipiuntur sub protectione B. Petri. 568
    XXXu.---Preposito, custodi, et scholastico Monasteriensibus.---De electione prepositi Bunnensis. 568
    XXXuI.---Archidiacono Papiensi.---Ne iudices ab Ottone dati procedant. 569
    XXXuII.---Abbati de Nonantula Mutinensis diecesis.---Confirmat reseruationem uacature prebende. 569
    XXXuIII.---Episcopo et capitulo Xanctonensibus.---De quadam prebenda Xanctonensi. 570
    XXXIX.---Archiepiscopo Senonensi.---Scribitur pro episcopis Aurelianensi et Autissiodorensi. 570
    XL.---Philippo illustri regi Francorum.---Eiusdem argumenti cum superiore. 571
    XLI.---Archidiacono, succentori et magistro R. de Remis canonicis parisiensibus.---De iure patronatus Ecclesie de Sanctis. 574
    XLII.---Thessalonicensi archiepiscopo.---Dimitriacensis electus absoluitur a uinculo. 575
    XLIII.---Capitulo Panormitano.---De electione episcopi. 575
    XLIu.---Atheniensi et Thebano archiepiscopis, et decano de Thebis.---Ut ablata restituantur Ecclesie Motoniensi. 576
    XLu.---Bituricensi archiepiscopo.---Aduersus episcopum Burdegalensem. 576
    XLuI.---Episcopo Mothoniensi.---De residentia canonicorum. 578
    XLuII.---Archiepiscopo Patracensi, et episcopo Amiclensi.---Aduersus decanum Mothoniensem. 579
    XLuIII.---Archiepiscopo et B. archidiacono, P. cantori Thessalonicensibus.---De causa Ecclesie Calidoniensis. 579
    XLIX.---Archiepiscopo Arelatensi, et Sancti Aegidii et Psalmodii abbatibus Nemausensis diecesis.---De electione  abbatis Sancti uictoris Massiliensis. 580
    L.---Philippensi archiepiscopo.---De reuocandis alienationibus. 581
    LI.---Balduino archidiacono Thessalonicensi.---Ei confirmat archidiaconatum. 582
    LII.---Radulpho Thesaurario Citrensi.---Ei confirmat thesaurariam. 582
    LIII.---Archiepiscopo Thebano et Daualiensi episcopo, et decano Daualiensi.---Ut abbates Greci obediant archiepiscopo Corinthiensi. 582
    LIu.---Clero et populo Nazarocensi.---Ut obediant episcopo Sidoniensi. 582
    Lu.---Ioan. episcopo Mothoniensi, eiusque successoribus canonice substituendis in perpetuum.---Recipitur sub protectione sedis apostolice. 583
    LuI.---Willelmo Philippensi archiepiscopo, eiusque successoribus canonice substituendis in perpetuum.---Recipitur sub protectione sedis apostolice. 584
    LuII.---Arnulfo Sarrensi archiepiscopo, eiusque successoribus canonice substituendis in perpetuum.---Recipitur sub protectione sedis apostolice. 585
    LuIII.---Gualtero Corinthiensi archiepiscopo, eiusque successoribus canonice substituendis in perpetuum.---Recipitur sub protectione sedis apostolice. 586
    LIX.---Iacobo archidiacono Corinthiensi.---Confirmat ei archidiaconatum. 587
    LX.---Thebano archiepiscopo et Zaratoniensi et Daualiensi episcopis.---Committitur eis quedam causa. 588
    LXI.---Archiepiscopo Patracensi et Amiclensi episcopo.---Ut suffraganei Corinthienses obediant suo archiepiscopo. 588
    LXII.---Capitulo Corinthiensi.---Ut obediant archiepiscopo suo. 588
    LXIII.---Episcopo de Iacintho.---Ut obediat eidem archiepiscopo. 589
    LXIu.---Episcopo Cephalonie.---Super eodem. 589
    LXu.---Nobili uiro Gaufrido de uilla Arduini.---Ut restituat bona Ecclesie Corinthiensi. 590
    LXuI.---Nobili uiro O. de Rocca.---De eodem. 590
    LXuII.---Sancte Marie in Regula et Sancti Pauli abbatibus et preposito Imolensi.---Iudices seculares non posse cognoscere de decimis. 590
    LXuIII.---Abbati et fratribus Sancte Marie de Paruo Ponte Brundusin. Premonstratensis ordinis.---Confirmat donationem eis factam. 591
    LXIX.---Thessalonicensi et Philippensi archiepiscopis, et episcopo Sithoniensi.---Scribitur pro episcopo Cardicensi. 591
    LXX.---Abbati et fratribus de Locedio.---Restituitur eis quedam possessio. 594
    LXXI.---Nobili uiro Gaufrido de uilla Arduini principi Achaie.---Eiusdem argumenti cum epistola 69. 595
    LXXII---Archiepiscopo Larisseno.---Ecclesia Dimitriac. commendatur episcopo Cardicensi. 596
    LXXIII.---Archiepiscopo Larisseno, et episcopo Sithoniensi et archidiacono Termopilensi.---Aduersus archiepiscopum Patracensem. 596
    LXXIu.---Illustri Constantinopolitano imperatori.---Ne foueat excommunicatos. 596
    LXXu.---Archiepiscopo Thessalonicensi, et Cardicensi et Sithoniensi episcopis.---De restituendis abbatiis et aliis. 597
    LXXuI.---Cardicensi et Sithoniensi episcopis et archidiacono Daualiensi.---De libertate testandi in fauorem Ecclesiarum. 597
    LXXuII.---Archiepiscopo Thebano, et Daualiensi et Zaratoniensi episcopis.---De thesauro Ecclesie Corinthiensis. 598
    LXXuIII.---Episcopo, decano et archidiacono Daualiensibus.---Ut de pecunia episcopo credita cognoscant. 598
    LXXIX.---Amate abbatisse monasterii Sancte Marie et Sanctorum Matthei apostoli et Antonii in loco qui dicitur Fonsadlumum in Esculana diecesi constituti, eiusque sororibus tam presentibus quam futuris regularem uitam professis in perpetuum.---De confirmatione priuilegiorum. 599
    LXXX.---Thessalonicensi et Philippensi archiepiscopis, et episcopo Sithoniensi.---Eiusdem argumenti cum epistola 69. 600
    LXXXI.---Abbati Sancti Pauli.---De diuisione parochiarum. 600
    LXXXII.---Helenensi episcopo.---De negotio iurandi de Osca et sociorum. 601
    LXXXIII.---Episcopo, et abbati Sancti uictoris, et cancellario Parisiensi.---Scribitur pro comite Niuernensi. 602
     LXXXIu.---Episcopo Ariminensi---Statuta Othonis decernuntur irrita. 603
    LXXXu.---Eidem.---Eiusdem argumenti cum superiore. 603
    LXXXuI.---Priori et capitulo Dominici Sepulcri Ierosolymitani.---Confirmatur quedam compositio. 603
    LXXXuII.---Decano, thesaurario, et magistro scholarum Niuernensibus.---De procuratione que debetur pro uisitatione. 605
    LXXXuIII.---Bituricensi archiepiscopo.---De congrua portione presbyterorum parochialium. 606
    LXXXIX.---Abbati de Maceneira uisiensis diecesis, cantori et P. Roderici canonico Colimbriensibus.---De remotione abbatis. 607
    XC.---Massiliensi episcopo.---De negotio Durandi de Osca et sociorum. 607
    XCI.---Durando de Osca et Durando de Naiaco.---Super eodem. 607
    XCII.---Illustri regi Aragonensi.---De eodem. 608
    XCIII.---Narbonensi archiepiscopo et episcopo Uticensi apostolice sedis legatis.---Super eodem. 608
    XCIu.---Ianuensi archiepiscopo et suffraganeis eius.---Super eodem. 608
    XCu.---Sancti Martini Canonicensis [leg. Canigonen.] et Sancte Marie Electensis abbatibus, et W. decano in Confluenti, Narbonensis et Helenensis diecesum.---De decimis tribuendis hospitali. 609
    XCuI.---Durando de Osca, et Durando de Naiaco, Guillelmo Sancti Antonini, Io. Narbonensi, et B. Biterrensi, et aliis pauperibus Catholicis.---Recipiuntur sub protectione sedis apostolice. 609
    XCuII.---Episcopo et capitulo Petragoricensi.---Ut I. de ueteri Morolio in canonicum recipiant. 609
    XCuIII.---Landon. Collis de Medio et G. filio eius.---Profertur sententia pro eis. 610
    XCIX.---Nobilibus uiris R. et A. de Canosa.---Ut monasterium S. Angeli restituatur Cruciferis. 612
    C.---Archiepiscopo Atheniensi.---De non temere excommunicando. 612
    CI.---Eidem.---Ut ducere possit eam quam prius cognouit per adulterium. 613
    CII.---Raimundo Uticensi episcopo et Narbonensi electo apostolice sedis legatis.---De negotio comitis Tolosani. 613
    CIII.---Militibus et populo castri Melgorii.---Hortatur eos ad obedientiam. 614
    CIu.---Marie illustri regine Aragonensi et hominibus Montispessulani.---De dominio Montispessulani. 615
    Cu.---Archiepiscopo Tarantasiensi, et episcopo Gebennensi, et abbati Sancti Mauritii de Cablasio.---De prauis moribus monachorum Montis Iouis. 615
    CuI.---Philippo illustri regi Francorum.---De diuertio Philippi regis. 617
    CuII.---Fratri Guarino.---Super eodem. 618
    CuIII.---Philippo illustri regi Francorum.---De negotio episcoporum Aurelianensis et Autissiodorensis. 619
    CIX.---Autissiodorensi et Aurelianensi episcopis.---Super eodem. 620
    CX.---Baiocensi et Constantiensi episcopis, et abbati de Persenia.---De remouendis episcopo et priore Ecclesie Sagiensis. 620
    CXI.---Bernardo abbati monasterii Sancti Petri Psalmodiensis, eiusque fratribus tam presentibus quam futuris regularem uitam professis in perpetuum.---De confirmatione priuilegiorum. 620
    CXII.---Episcopo, et abbati Sancti Ioannis, et archidiacono Parmensibus.---De electione archiepiscopi Mediolanensis. 622
    CXIII.---Archiepiscopis et episcopis per regnum Francie constitutis.---De concubinariis absoluendis. 623
    CXIu.---Nobili uiro Iacobo consobrino et mareschalco nostro.---Conceditur ei in feudum quoddam castrum Ecclesie Romane. 624
    CXu.---Episcopo Murano.---Scribitur aduersus episcopum Melfiensem. 625
    CXuI.---Lugdunensi archiepiscopo.---Nemo cogi debet inuitus ad monachatum. 627
    CXuII.---G. abbati monasterii Sancti Angeli de Plano Firmane diecesis.---Eum restituit sue abbatie. 628
    CXuIII.---Lingunensi episcopo.---Respondetur ad eius consulta. 630
    CXIX.---Decano, et magistro Henrico canonico Trecensibus, et thesaurario uille Mauri Trecensis diecesis.---Aduersus monachos S. Germani Autissiodorensis. 631
    CXX.---Abbati Sancti Cosme de uicouario, eiusque  fratribus tam presentibus quam futuris regularem uitam professis in perpetuum.---Recipiuntur sub protectione sedis apostolice. 633
    CXXI.---Glasguensi et Brechinensi episcopis.---De electione episcopi Dunkeldensis. 634
    CXXII.---Populo Mediolanensi, spiritum consilii sanioris.---Aduersus Ottonem imperatorem. 635
    CXXIII.---Trecensi episcopo, et abbati Clareuallensi Cisterciensis ordinis Lingonensis diecesis, et magistro Henrico canonico Trecensi.---De negotio episcoporum Aurelianensis et Autissiodorensis. 635
    CXXIu.---Atrebatensi episcopo.---Eiusdem argumenti cum epistola 63 libri XIu. 636
    CXXu.---Nobili uiro W. militi de Tigne.---De iure patronatus. 637
    CXXuI.---Bituricensi archiepiscopo.---De iurisdictione ecclesiastica burgi Dolensis. 639
    CXXuII.---Archiepiscopo Bituricensi, et episcopo Lemouicensi, et abbati Dalonensi Cisterciensis ordinis Lemouicensis diecesis.---De electione abbatis Tutellensis. 643
    CXXuIII.---Angelo abbati et conuentui Sancti Alexii de Urbe.---Confirmat illis uineas montis Auentini. 643
    CXXIX.---Magistro et fratribus militie Templi.---De uiolenta manuum iniectione in clericos. 643
    CXXX.---Bituricensi archiepiscopo.---Aduersus archiepiscopum Burdegalensem. 644
    CXXXI.---Fratribus Ierosolymitani hospitalis et militie Templi in Remensi diecesi constitutis.---Ne interdictos uel excommunicatos tradant sepulture 645
    CXXXII.---Rodulpho presbytero.---Dantur ei monita. 645
    CXXXIII.---Fratribus Hierosolymitani hospitalis in Hibernia constitutis. 646
    CXXXIu.---Ioanni Redostonensi episcopo.---De Greco episcopo ad Ecclesie unitatem reuerso. 647
    CXXXu.---Eidem.---Ut Grecos hortetur ad unitatem Ecclesie. 647
    CXXXuI.---Boianensi episcopo.---De quodam instrumento corroso. 647
    CXXXuII.---Bernardo primo et fratribus eius.---Forma religionis quam tenent describitur. 648
    CXXXuIII.---Populo Alexandrino, spiritum consilii sanioris.---Ut ab Ottone imperatore recedant. 650
    CXXXIX.---Cremonensi episcopo apostolice sedis legato.---Confirmat depositionem episcopi uicentini. 650
    CXL.---Episcopo Aurasicensi.---Delegat causam matrimonii mulieris bigame. 651
    CXLI.---Norwicensi in Hibernia commoranti, Cluanfertensi et Enactunensi episcopis.---Aduersus episcopum Waterfordensem. 652
    CXLII.---Cremonensi et uercellensi episcopis apostolice sedis legatis, et Reginensi electo.---Ut Brixiensis episcopus ad cessionem cogatur. 656
    CXLIII.---Abbati monasterii Sancte Marie Dolensis, eiusque fratribus tam presentibus quam futuris regularem uitam professis in perpetuum.---De confirmatione priuilegiorum. 657
    CXLIu.---Trecensi et Meldensi episcopis, et abbati Latiniacensi Parisiensis diecesis.---Confirmatur sententia lata contra Gaufridum priorem de Charitate. 662
    CXLu.---Astoricensi episcopo et Palentinensi electo.---Ut partibus assignent terminum competentem. 667
    CXLuI.---Episcopo Cremonensi.---De negotio Bernardi primi et sociorum. 668
    CXLuII.---Uniuersis abbatibus in generali Cisterciensi capitulo constitutis.---De libera predicatione uerbi Dei in Prussia. 668
    CXLuIII.---Nobilibus uiris ducibus Polonie et Pomeranie.---De eadem re. 670
    CXLIX.---Cameracensi episcopo.---De decimis Ecclesie constituendis. 670
    CL.---Episcopo et decano et cantori Atrebatensibus.---Cause cognitionem ad eos remittit. 671
    CLI.---Preposito Sancti Laurentii Laudensis et I. et A. canonicis de Cauennacho diecesis Laudensis.---Ut excommunicationis sententie mandentur exsecutioni. 672
    CLII.---Priori et conuentui Lateranensi.---De limitibus Ecclesie Lateranensis. 673
    CLIII.---Magistro Maximo notario nostro.---Ut possit absoluere excommunicatos. 674
    CLIu.---Uniuerso clero Constantinopolitano.---Ut pareant notario legato apostolico. 674
    CLu.---Illustri Constantinopolitano imperatori.---Ei commendat eumdem notarium. 675
     CLuI.---Magistro Maximo notario nostro.---De electione patriarche Constantinopolitani. 675
    CLuII.---Abbati et conuentui monasterii Sancti Michelis Clusini.---Confirmatur quedam unio. 682
    CLuIII.---Rainerio militi de uico.---Remittitur ei infamia. 684
    CLIX.---Episcopo et P. et A. archidiaconis Auriensibus.---Eis committitur quedam causa. 684
    CLX.---Abbati de Tilieto.---Albiganenses reuerentiam exhibeant archiepiscopo Ianuensi. 687
    CLXI.---Xantonensi episcopo, et priori Sulbisiensi Xantonensis diecesis.---De ordinanda ecclesia Sulbisiensi. 687
    CLXII.---Episcopo et capitulo Tripolitanis.---Respondet ad eorum consulta. 688
    CLXIII.---Eisdem.---De stato numero canonicorum. 688
    CLXIu.---Sidoniensi et Acconensi episcopis, et thesaurario Acconensi.---De eadem re. 689
    CLXu.---Leonardo presbytero de Sancto Elia et fratribus eius.---Confirmat immunitatem. 689
    CLXuI.---Archiepiscopo et capitulo Bisuntinensibus.---Respondet ad eorum consulta. 690
    CLXuII.---Nobili uiro Simoni de Monteforti comiti Leicestrie et uicecomiti Biterrensi.---Ut P. Marcum cancellarie sue preficere possit. 690
    CLXuIII.---Narbonensi archiepiscopo et episcopo Uticensi apostolice sedis legatis.---Commendat eis eumdem Marcum. 691
    CLXIX.---Uniuersis prelatis Ecclesiarum Ecclesie Romane censualium per Narbonensem, Arelatensem, Aquensem, et Ebredunensem prouincias, et Albiensem, Rutenensem, Caturcensem, et Agennensem dieceses constitutis.---De eadem re. 692
    CLXX.---Narbonensi archiepiscopo apostolice sedis legato et suffraganeis eius.---Super eodem. 692
    CLXXI.---Nobili uiro Simoni de Monteforti comiti Leicestrie, uicecomiti Biterrensi.---Accipit munus eius. 693
    CLXXII.---Totius prouincie et Montispessulani, Sancti Aegidii, et Arelatensis domorum militie Templi magistris.---Ut pecuniam apostolicam tradant thesaurario templi Paris. 693
    CLXXIII.---Magalonensi episcopo.---De comitatu Melgoril. 693
    CLXXIu.---Raymundo et Helie de Caturcio.---Eiusdem argumenti cum epistola 171 sup. 694
    CLXXu.---Magistro Petro Marco subdiacono nostro.---Super eodem. 694
    CLXXuI.---Narbonensi archiepiscopo et episcopo Uticensi apostolice sedis legatis.---De censu Simonis de Monteforti. 694
    CLXXuII.---Episcopo Gebennensi.---Eum transfert ad Ecclesiam Ebredunensem. 694
    CLXXuIII.---Gebennensi episcopo in archiepiscopum Ebredunensem electo.---De stato numero canonicorum. 695
    CLXXIX.---Capitulo, clero et populo Troianis.---De electione episcopi Troiani. 696
    CLXXX.---Clero et populo Foietanis.---Super eodem. 696
    CLXXXI.---Patriarche Antiocheno.---De querelis aduersus eum excitatis. 697
    Indicitur supplicatio generalis. 698
    CLXXXII.---Domino pape.---De bello Saracenico in Hispania. 699
    CLXXXIII.---Illustri regi Castelle.---Respondet epistole superiori. 703
    CLXXXIu.---Episcopo Beliacensi---Respondet ad eius consulta. 704
    CLXXXu.---Patriarche Ierosolymitano apostolice sedis legato.---Quod indulgentia sit stricto modo accipienda. 706
    CLXXXuI.---Episcopo Pictauensi.---Eum hortatur ad emendationem. 707
    CLXXXuII.---Conrado Metensi episcopo, imperialis, aule cancellario.---Conceduntur sibi plura priuilegia. 709
    CLXXXuIII.---Nobilibus uiris uiuiano, Gaillardo, et aliis dominis Scuriensis castri.---Eis concedit multa priuilegia. 709
    CLXXXIX.---Consulibus et populo Mediolanensibus, spiritum consilii sanioris.---Redarguuntur de quibusdam excessibus. 710
    CXC.---Episcopo Parmensi.---Dispensat super cognatione. 715
    CXCI.---Episcopo Gebennensi, et uiennensi sacriste.---Respondet ad eorum consulta. 715
     CXCII.---Episcopo et abbati Sancti uedasti Atrebatensis, et magistro H. de Atrebato canonico Atrebatensi.---Confirmatur quedam sententia. 717
    CXCIII.---Pruliacensi Cisterciensis ordinis et Sancte Columbe et Sancti Satyri abbatibus Senonensis et Bituricensis diecesum.---Eiusdem argumenti cum epistola 144. 718
    CXCIu.---Nobili mulieri Mathilde, quondam uxori Philippi, comitis Flandrensis.---Ius patronatus concedit, prebendarum collationem negat. 722
    CXCu.---Episcopo Teruisino.---Ei concedit administrationem temporalium 723
    CXCuI.---Abbati Sancti Remigii, H. archidiacono et magistro G. canonico Remensibus.---De electione episcopi uirdunensis. 723
    CXCuII.---Magistro Maximo notario nostro, et uenture thesaurario ueronensi, subdiaconis nostris, et primicerio Gradensi.---De negotio episcopi Teruisini. 726
    CXCuIII.---Pistoriensi episcopo.---Confirmat consuetudinem quamdam Ecclesie Pisane. 728
    CXCIX.---Episcopo Meldensi, Sancti Pharonis Meldensis et de Latiniaco Parisiensis diecesum abbatibus.---Aduersus fraudem Crucesignatorum. 729
    CC.---Archidiacono Grandensi, et archipresbytero Capitis Ageris Clugiensis diecesis.---Ei confirmatur plebanatus de Riuoalto. 730
    CCI.---Abbati Sancti Felicis et archipresbytero Capitis Ageris Torcellane et Clugiensis diecesum.---Similis argumenti. 730
    CCII.---Morinensi episcopo.---Aduersus eos qui abutuntur priuilegio clericali. 731
    CCIII.---Abbati et priori Cisterciensibus, et decano capelle ducis Diuionensis, Cabilonensis et Lingonensis diecesum.---Scribitur pro decano Diuionensi. 732
    CCIu.---Illustri regi Cypri.---De electione episcopi Nicosiensis. 733
    CCu.---Episcopo et priori Sancti Petri et archidiacono Matisconensibus.---Scribitur pro decano Diuionensi. 734
    CCuI.---Capitulo Nicosiensi.---Eiusdem argumenti cum epistola 204. 734
    CCuII.---Patriarche et capitulo, Antiochenis.---Ne quid exigatur pro confirmatione electionis. 735
    CCuIII.---Illustri regi Cypri.---Ut a Christianorum oppugnatione desistat. 736
    CCIX.---Magistro et fratribus militie Templi.---De eadem re. 737
    CCX.---Patriarche Ierosolymitano apostolice sedis legato et suffraganeis eius.---Ut populos in regis fide confirment. 738
    CCXI.---Illustri regi Ierosolymitano.---Hortatur eum ad defensionem terre sancte. 738
    CCXII.---Archiepiscopo Narbonensi apostolice sedis legato, et episcopo Regensi, et magistro Thedisio canonico Ianuensi.---De reconciliatione comitis Tolosani. 739
    CCXIII.---Nobili uiro Simoni comiti Montisfortis.---Ut restituat ablata uassallis regis Aragonum. 741
    CCXIu.---Nobili uiro Simoni comiti Montisfortis.---Ut regi Aragonum faciat homagium de ciuitate Carcassonensi. 743
    CCXu.---Archiepiscopo Narbonensi apostolice sedis legato.---Commendatur ei negotium fidei aduersus Saracenos. 744
    CCXuI.---Magistris Lamberto et Iacobo de Lauduno et Iacobo de Maideires canonicis uirdunensibus.---De portione congrua presbyterorum parochialium. 745
    CCXuII.---Bertholdo archidiacono et Arnulfo et Auberto canonicis Metensibus.---Eiusdem argumenti. 746
    CCXuIII.---Episcopo Glascuensi.---De clericis promotis ab episcopis non suis. 746
    CCXIX.---Nobili uiro comiti Tripolitano.---De electione abbatis Sancti Pauli Antiocheni. 747
    CCXX.---N. abbati et conuentui Saxiuiui.---Confirmat quoddam arbitrium. 747
    CCXXI.---Marie illustri regine Aragonum.---De causa diuortii. 749
    CCXXII.---Littere ad dominum papam misse per Petrum Bermundi dominum de Andusia.---De negotio comitis Tolosani. 754
    CCXXIII.---uercellensi episcopo apostolice sedis legato, et archidiacono Pergamensi.---Aduersus quemdam falsis litteris utentem. 755
    CCXXIu.---Andree illustri regi Hungarie.---Dantur ei inducie ad soluendum uotum. 757
    CCXXu.---Eidem.---De negotio episcopi Bambergensis. 757
     CCXXuI.---Maguntinensi archiepiscopo apostolice sedis legato.---Ei dat certa mandata. 757
    CCXXuII.---Episcopo et decano et cantori Parisiensibus.---De relaxando interdicto capelle regie. 758
    CCXXuIII.---Sancti Ioannis Angeliacensis et Sancti Florentii Salmuriensis abbatibus Xantonensis et Andegauensis diecesum, et magistro Stephano decano Sancti Hilarii Pictauensis.---uaria litis implicite capita decidit. 758
    CCXXIX.---Capitulo Beati Martini Turonensis.---De immunitate monasterii Bellimontis. 764
    CCXXX.---Senonensi, Rotomagensi, Turonensi, et Burdegalensi archiepiscopis, et eorum suffraganeis.---Scribitur pro monasterio uindocinensi. 766
    CCXXXI.---Abbati monasterii Sancte Marie Silue Maioris, eiusque fratribus tam presentibus quam futuris regularem uitam professis in perpetuum.---De confirmatione priuilegiorum. 767
    CCXXXII.---Abbati Anianensi.---De releuanda paupertate monasterii, 770
    CCXXXIII.---Cantuariensi archiepiscopo S. R. E. cardinali et cepiscopis suis cum ipso pariter exsulantibus.---Eos consolatur in afflictione. 771
    CCXXXIu.---Ioanni illustri regi Anglie, spiritum consilii sanioris.---De negotio archiepiscopi Cantuariensis. 772
    Pacis et reconciliationis leges. 774
    CCXXXu.---Capitulo Melphiensi.---Ut alium episcopum eligant. 777
    CCXXXuI.---Stephano Cantuariensi archiepiscopo, S. R. E. cardinali, Willelmo Londoniensi, Eustachio Eliensi. Aigidio Herefordensi et Huberto Lincolniensi episcopis---Pacta iniqua denuntiat irrita, 780
    CCXXXuII.---Eisdem.---De negotio archiepiscopi Cantuariensis. 780
    CCXXXuIII.---Eisdem.---Super eodem. 781
    CCXXXIX.---Eisdem.---Super eodem. 781
    CCXL.---Episcopo Magalonensi.---De erigendis nouis parochiis. 782

LIBER DECIMUS SEXTUS.---Pontificatus anno XuI, Christi 1213.
    I.---Zamorensi et Portugalensi episcopis, et magistro Florentio archidiacono Zamorensi.---De limitatione episcopatuum Egitan et Colimbriensis. 782
    II.---Regi Armenie.---Eum redarguit de quibusdam excessibus. 784
    III.---Remensi archiepiscopo et suffraganeis eius.---De cercenda iurandi temeritate. 786
    Iu.---Episcopo Florentinensi, et priori Camaldulensi et magistro B. plebano castri Florentini.---De electione prepositi Aretini. 787
    u.---Archiepiscopo Burdegalensi, et episcopo Agennensi, et abbati Clariacensi Agennensis diecesis.---Aduersus archiepiscopum Auxitanum. 789
    uI.---Uniuersis abbatibus et prioribus Cluniacensis ordinis ad generale capitulum conuenientibus.---Hortatur eos ad meliorem frugem. 791
    uII.---Patriarche Hierosolymitano apostolice sedis legato.---De causa regis Armenie. 792
    uIII.---Episcopo Liciensi, et priori Sancte Marie Rocce Mature Hydruntinensis.---De quodam monacho recipiendo. 793
    IX.---Capitulo Suessionensi.---De redemptione decimarum. 793
    X.---Lundensi archiepiscopo apostolice sedis legato---Aduersus quemdam falsum legatum. 794
    XI.---ueglensi episcopo.---De modo procurationis episcopalis. 794
    XII.---Decano Sancti Hilarii, et Sancti Petri et Sancti Hilarii subdecanis Pictauiensibus.---Aduersus episcopum Pictauiensem. 795
    XIII.---Priori Sancte Radegundis Pictauiensis---Eum fouet in causa sua. 798
    XIu.---Episcopo Heredefordensi.---Ne beneficia dentur eis qui sunt sufficienter beneficiati. 800
    Xu.---Episcopo Cremonensi apostolice sedis legato.---Ecclesia uicentina committitur electo Reginensi. 800
    XuI.---Electo Reginensi et priori Sancti Georgii in Bradia ueronensis diecesis, et uenture subdiacono nostro canonico ueronensi.---De correctione monasterii de uangaditia. 801
    XuII.---Archiepiscopo Senonensi, et episcopo Niuernensi, et decano Sereberiensi docenti Parisius sacram paginam.---De quodam canonico Lingonensi suspecto de heresi. 801
    XuIII.---Episcopo Argentinensi, et abbati de Bongarten et priori de Salem Argentinensis et Constantiensis diecesum.---De electione abbatisse Buchaugiensis. 803
     XIX.---Patriarche Gradensi, et episcopo Castellano.---Aduersus episcopum Teruisinum. 804
    XX.---Archipresbytero de Graualona Nouariensis diecesis.---De interdicti sententia relaxanda. 807
    XXI.---Archiepiscopo Salzeburgensi, et Salzeburgensi et de Rerththersgadme Salzeburgensis diecesis prepositis.---Eis committitur quedam causa. 807
    XXII.---Nobili uiro comiti Niuernensi, spiritum consilii sanioris.---De causa monasterii uezeliacensis cum comite Niuernensi. 810
    XXIII.---Archiepiscopo et abbati Sancti Pauli Narbonensis, et priori Fontisfrigidi, Narbonensis diecesis.---Aduersus homines Montispessulani. 811
    XXIu.---Marbacensi et de Salem abbatibus Basiliensis et Constantiensis diecesum, et H. cellerario Basiliensi.---Quod spoliatus restituendus est ante iudicium. 812
    XXu.---Abbati et conuentui uindocinensibus.---Laudat reformationis propositum. 814
    XXuI.---Sleswicensi episcopo.---Rescribit ad eius consulta. 815
    XXuII.---Episcopo et capitulo Massiliensi.---Ut mandatario apostolico assignent prebendam. 816
    XXuIII.---Uniuersis Christi fidelibus per Maguntinensem prouinciam constitutis.---De negotio Terre Sancte. 817
    XXIX.---De Salem et P. quondam de Nouocastro abbatibus, et decano Spirensi, et preposito Augustensi, exsecutoribus.---Super eodem. 822
    XXX.---Archiepiscopo et episcopis, abbatibus prioribus per uiennensem prouinciam constitutis.---Indictio concilii generalis. 823
    XXXI.---Archiepiscopis, episcopis, abbatibus, prioribus, ceterisque clericis per regnum Francie constitutis.---Super eodem. 827
    XXXII.---Roberto tituli Sancti Stephani in Celio Monte presbytero cardinali apostolice sedis legato.---Super eodem. 827
    XXXIII.---Illustri regi Francorum.---Ei commendat legatum apostolicum. 827
    XXXIu.---Patriarche Alexandrino.---Consolatur eum et inuitat ad concilium. 828
    XXXu.---Duci et populo uenetorum.---De negotio Terre Sancte. 830
    XXXuI.---Alberto Ierosolymitano patriarche apostolice sedis legato.---De negotio Terre Sancte, et ut accedat ad concilium generale. 830
    XXXuII.---Nobili uiro Saphildino soldano Damasci et Babylonie, timorem diuini nominis et amorem.---Eiusdem fere argumenti cum superiore. 831
    XXXuIII.---Abbati de Bazaco Xantonensis diecesis, et Elie de Grecia Engolismensi canonico.---De collatione prebendarum. 832

DE NEGOTIO COMITUM TOLOSAE, CONuENARUM FUXI ET GASTONIS BE BEARNO.
    XXXIX.---De negotio comitis Tolosani. 833
    XL.---De eadem re. 835
    XLI.---Super eodem. 836
    XLII.---Epistola prelatorum qui fuerunt in concilio apud uaurum, ad Innocentium. 839
    XLIII.---Ut abstineant a defensione hereticorum. 842
    XLIu.---Ut deleat reliquias hereticorum. 843
    XLu.---De negotio comitis Tolosani. 844
    XLuI.---De absolutione comitis Tolosani. 844
    XLuII.---De iuramento comitis Tolosani. 845
    Consulum Tolose iuramentum. 846
    Professio comitis Fuxensis. 847
    Professio comitis Conuenarum. 848
    Professio Gastonis de Bearno. 848
    XLuIII---Illustri regi Aragonensi.---Suadetur ut faueat hereticis. 849
    XLIX.---De Refloriis et de Palmi abbatibus, et priori de Refloriis, Bracarensis et Tudensis diecesum.---De sepeliendo excommunicato qui penitentie signa dederat. 852
    L.---Archiepiscopo Maguntinensi apostolice sedis legato.---De negotio episcopi Herbipolensis. 853
    LI.---Nouariensi capitulo.---De electione episcopi Nouariensis. 854
    LII.---De Spina et de Ursaria abbatibus Placentinensis et Auriensis diecesum.---De absolutione regis Portugalie. 853
    LIII.---Abbati de Carraria Paduane diecesis, et archipresbytero Paduano.---Aduersus impetrantem rescriptum per obreptionem. 856
    LIu.---Electo et capitulo Laudunensibus.---Ut fructus prebende conferant consanguineo pape. 857
    Lu.---Nobili uiro Raimundo Pelet---De comitatu  Melgorii. 857
    LuI.---Archiepiscopo Remensi.---De relaxanda sententia excommunicationis. 857
    LuII.---Archidiacono preposito, et H. de Nouauilla canonico Ambianensibus.---De absolutione Maioris et Iuratorum Laudunensium. 858
    LuIII.---Capitulo Alexandrino.---Confirmat sententiam legatorum. 859
    LIX.---Engolismensi episcopo.---Ut pauperi diacono beneficium assignet. 860
    LX.---Decano et capitulo Eboracensibus.---Eiusdem argumenti cum epistola 54. 860
    LXI.---Abbati et conuentui Nonantulanis.---De confirmatione priuilegiorum. 861
    LXII.---Waradiensi et Nitriensi episcopis, et abbati de Egris Cenadiensis diecesis.---Ut dirimant controuersiam super decimis. 865
    LXIII.---Episcopo Lingonensi, et abbati Morimundensi Lingonensis diecesis.---Canonica purgatio indicitur archiepiscopo Bisuntino. 866
    LXIu.---Abbati Sancti Florentii Salmuriensis.---De primatia Bituricensi. 866
    LXu.---Episcopis per Burdegalensem prouinciam constitutis.---De eadem re. 867
    LXuI.---Abbati de Mellio Patauiensis diecesis et preposito Sancte Crucis Augustensis.---De institutione episcopatus in insula Chiemensi. 868
    LXuII.---Preposito et fratribus Montis Iouis.---Confirmatur eis domus uallis Suisionis. 869
    LXuIII.---Preposito et capitulo Gurcensibus.---Confirmat quamdam permutationem. 869
    LXIX.---Conrado episcopo quondam Haluerstadensi et abbati de Sichem, et preposito de Hildeburgeroden Haluerstadensis diecesis.---De concessione prebende. 870
    LXX.---Abbati de Piguauia Mersburgensis diecesis, et preposito Magdeburgensi.---Aduersus episcopum Hildeshemensem. 871
    LXXI.---Eisdem.---Aduersus episcopum Halberstatensem. 872
    LXXII.---Preposito et capitulo Briuatensibus.---Decidit litem quam ipsi habebant cum episcopo Claromontensi. 873
    LXXIII.---Preposito et capitulo ecclesie Sancti Iuliani Briuatensis tam presentibus quam futuris in perpetuum.---De confirmatione priuilegiorum. 874
    LXXIu.---St. magistro scholarum Briuatensi.---Dispensat super defectu natalium. 875
    LXXu.---Archiepiscopo et capitulo Compostellanis.---De collatione prebende. 875
    LXXuI.---Littere regis Anglie.---Approbat conditiones absolutionis. 876
    LXXuII.---Littere regis Anglie.---Super eodem. 878
    LXXuIII.---Littere regis Anglie ad dominum papam.---Super eodem. 881
    LXXIX.---Illustri regi Anglie.---Respondet epistole superiori. 881
    LXXX.---Archiepiscopo et episcopis, abbatibus, prioribus et aliis ecclesiarum prelatis per Angliam constitutis.---De eadem re, et de legatione episcopi Tusculani. 882
    LXXXI.---Cantuariensi archiepiscopo S. R. E. cardinali et cepiscopis suis.---De eadem re. 883
    LXXXII.---Comitibus, baronibus, aliisque magnatibus per Angliam constitutis.---Eiusdem argumenti cum superioribus. 884
    LXXXIII.---Illustri regi Francorum.---De eadem re. 884
    LXXXIu.---Archiepiscopo Senonensi.---De Iudeo ad fidem Christi conuerso. 885
    LXXXu.---Monachis Cisterciensis ordinis et hospitalariis Quinquecclesiensis diecesis.---De immunitate decimarum. 886
    LXXXuI.---Preposito et canonicis Sancte Marie in uineis Ianuensibus.---Confirmat illis parochiam. 887
    LXXXuII.---Petro illustri regi Aragonensium.---Confirmat priuilegium ab Urbano II, concessum. 888
    LXXXuIII.---Episcopo Cameracensi.---Dispensat super defectu natalium. 889
    LXXXIX.---Stephano Cantuariensi archiepiscopo S. R. E. cardinali.---De legatione episcopi Tusculani. 890
    XC.---Patriarche Hierosolymitano apostolice sedis legato.---Ne quid exigatur pro religionis ingressu. 890
    XCI.---Nobili uiro Petro Ziani duci uenetorum.---Respondet ad uaria eius postulata. 891
    XCII.---Patracensi archiepiscopo.---Scribit pro episcopo Cefalonensi. 893
    XCIII---Gebennensi electo.---De uoto reddendo 893
     XCIu.---Episcopo Narniensi.---Non ualere sententias latas a iudicibus excommunicatis. 894
    XCu.---Potestati et populo uiterbiensibus.---Confirmat eis quamdam immunitatem. 894
    XCuI.---Archipresbytero et clericis ecclesie Sancte Cecilie Transtiberine.---Eos absoluit a petitione quadam pecuniaria. 895
    XCuII.---Episcopo, archidiacono, et cantori Daualiensibus.---De electione episcopi, Nazaroscensis. 897
    XCuIII.---Episcopo Amyclensi, electo Kernicensi, et priori Patracensi.---De retractanda sententia interdicti. 898
    XCIX.---Abbati et conuentui de ualle Sancti Petri Cisterciensis ordinis.---Committitur ei exsecutio cuiusdam sententie. 899
    C.---Abbati et conuentui de Alba Cisterciensis ordinis.---Confirmantur eis quedam possessiones. 899
    CI.---Preposito Ferrariensi.---Eum admonet sui officii. 900
    CII.---Nobili uiro marchioni Estensi.---De Marchia Anconitana reuocanda. 900
    CIII.---Archiepiscopo, iudicibus et consulibus Beneuentanis.---De negotio Thomasii de Aquino. 900
    CIu.---Illustri Constantinopolitano imperatori.---Ei commendat legatum. 901
    Cu.---Uniuersis archiepiscopis, et episcopis, abbatibus, prioribus, et aliis ecclesiarum prelatis per Constantinopolitanum imperium constitutis.---Super eodem. 902
    CuI.---Gaufrido principi Achaie.---Super eodem. 903
    CuII.---H. langrauio Thoringie.---Ei iustitiam promittit. 904
    CuIII.---C. decano Spirensi.---Respondet ad eius consulta. 904
    CIX.---Decano et capitulo Spirensibus---Approbat quamdam commutationem. 905
    CX.---Gregorio Sancti Theodori diacono cardinali apostolice sedis legato.---Transfert archiepiscopum Barensem ad ecclesiam Panormitanam. 906
    CXI.---Episcopo Ratisponensi.---De numero euectionum. 906
    CXII.---Albanensi episcopo apostolice sedis legato.---De electione patriarche Constantinop. 907
    CXIII.---Priori et conuentui Camaldulensibus.---De reformatione monasterii de uandagitia. 908
    CXIu.---Nobili uiro comiti Guidoni spiritum consilii sanioris.---Ut a Camaldulensium iniuriis abstineat. 909
    CXu.---Episcopo et capitulo Cardicensibus.---Confirmat quamdam compositionem. 910
    CXuI.---Episcopo Narniensi.---Eiusdem fere argumenti cum epistola 94. 913
    CXuII.---Patriarche Gradensi.---Commendat marchionem Estensem. 913
    CXuIII.---Archiepiscopo Lundensi apostolice sedis legato.---Respondet ad eius consulta. 914
    CXIX.---Abbati priori, et custodi Sancti Nicolai Rigensis diecesis.---Ut cause sibi commisse diligenter intendant. 916
    CXX.---Archiepiscopo, decano, et preposito Lundensibus.---De institutione noui episcopatus in Liuonia. 917
    CXXI.---Abbati, priori, et cellario de Monte Sancti Nicolai Rigensis diecesis.---Ut protegant neophytos. 918
    CXXII.---Abbati de Gothlanda, et de Northlanda, et de Sutherlanda prepositis Lundensis diecesis.---Dantur conseruatores fratribus militie Christi. 918
    CXXIII.---Magistro et fratribus militie Christi in Liuonia constitutis.---Confirmat eis possessiones. 919
    CXXIu.---Uniuersis Christi fidelibus per Saxoniam constitutis.---Quod subueniant episcopo Estiensi predicanti fidem. 919
    CXXu.---Episcopo Monasteriensi.---Recipitur sub protectione sedis apostolice. 920
    CXXuI.---Abbatibus, archidiaconis, decanis, prioribus, et aliis ecclesiarum prelatis per Saxoniam constitutis.---Eis commendat episcopum Estiensem. 920
    CXXuII.---Episcopo Estiensi.---Confirmat eius ordinationem. 921
    CXXuIII.---Dilectis filiis militibus Christi in Liuonia.---Eis commendat eumdem episcopum. 921
    CXXIX.---Episcopo Estiensi.---Eximitur a iurisdictione metropolitani. 922
    CXXX.---Ioanni illustri regi Anglorum.---Eiusdem argumenti cum epistola 78. 922
    CXXXI---Ioanni illustri Anglorum regi, eiusque de sua uxore liberis heredibus in perpetuum.---Eiusdem argumenti cum epistola 70. 923
     CXXXII.---Dublinensi archiepiscopo et Norwiciensi et Wintoniensi episcopis, et nobilibus uiris Guillelmo Saresberiensi, G. filio Petri Essexie, B. Bolonie, R. Cestrie, W. uuarannie, W. Marescallo Pembrocie, R Li Bigot Norfolcie, W. Arundelli, Guillelmo de Ferr. et sacro Wintonie comitibus, et R. filio Rogeri; W. Brigerte, R. de Ros G. filio Raufredi, R de Mortuomari, P. filio Heberti, et W. de Albiniaco.---De eadem re. 925
    CXXXIII.---Nicolao Tusculano episcopo, apostolice sedis legato.---De absolutione regis Angl. 926
    CXXXIu.---Eidem.---De eadem re. 926
    CXXXu.---Archiepiscopo et episcopis et nobilibus uiris baronibus, militibus, nec non et uniuersis populis per Angliam et Walliam constitutis.---Super eodem. 926
    CXXXuI.---Roberto tituli Sancti Stephani in Celio Monte presbytero cardinali apostolice sedis legato---Super eodem. 927
    CXXXuII.---Nicolao Tusculano episcopo, apostolice sedis legato.---Super eodem. 927
    CXXXuIII.---Eidem.---Super eodem. 928
    CXXXIX.---Neapolitano archiepiscopo.---De accusatione aduersus archiepiscopum Surrentinum. 928
    CXL.---Episcopo Taurinensi.---Ut recipiat cessionem episcopi Aquensis. 932
    CXLI.---Capitulo Mediolanensi.---Dat eis archiepiscopum. 932
    CXLII.---Priori et conuentui Farsentibus.---De electione abbatis. 933
    CXLIII.---C. Ferrariensi preposito.---Constituitur rector masse Ficaroli. 934
    CXLIu.---Abbati Sancti Petri Altissiodorensis, decano Trecensi et sacriste Altissiodorensi.---Ut ciues Senonenses satisfaciant Ecclesie. 934
    CXLu.---De Claro Marisco et de Longouillari abbatibus, et decano Christianitatis de Mosterolo, Morinensis et Ambianensis diecesum.---De reformatione monasterii S. Iudoci. 936
    CXLuI.---Willelmo abbati Gemblacensis monasterii, eiusque fratribus tam presentibus quam futuris religiosam uitam professis in perpetuum.---De confirmatione priuilegiorum. 937
    CXLuII.---Episcopo et archipresbytero et B. canonico Florentinis.---Scribitur pro iudice Calaritano. 939
    CXLuIII.---Abbati Sancti Mauricii Agaunensis Sedunensis diecesis.---De diacono promoto extra tempora. 939
    CXLIX.---Episcopo Suessionensi, abbati Longipontis Cisterciensis ordinis Suessionensis diecesis, et G. decano Suessionensi.---De negotio comitatus Campanie et Brei. 940
    CL.---Patriarche Ierosolymitano apostolice sedis legato, et Tyrenensi archiepiscopo.---De matrimonio Erardi de Brena. 941
    CLI.---Nobili mulieri Blanche, comitisse Campanie, ac Theobaldo nato eius.---Eiusdem argumenti cum epistola 149. 942
    CLII.---Magistro Radulpho clerico---Confirmatur sententia lata pro eo. 942
    CLIII.---Archiepiscopo Toletano.---De diecesibus recuperatis a Christianis. 943
    CLIu.---Nobili uiro Herueo comiti et Mathildi uxori eius comitisse Niuernensi.---Dispensat super cognatione. 943
    CLu.---Decano et capitulo Eboracensibus.---De electione episcopi. 944
    CLuI.---Ioanni canonico Sancti Petri Leodiensis---Ei adiudicat prebendam. 945
    CLuII.---Magistro et fratribus hospitalis Teutonicorum.---Decimas illis donatas confirmat. 945
    CLuIII.---Lingonensi episcopo, et abbati Morimundensi Cisterciensis ordinis Lingonensis diecesis.---De purgatione canonica archiepiscopi Bisuntini. 945
    CLIX.---Abbati et conuentui uirziliacensi.---Approbat concordiam initam cum comite Niuernensi. 946
    CLX.---Capitulo Teruisino.---De negotio episcopi Teruisini. 948
    CLXI.---Archiepiscopo Strigoniensi et uniuersis episcopis in Hungaria constitutis.---Aduersus eos qui manus iniiciunt in clericos. 950
    CLXII.---Albanensi episcopo apostolice sedis legato.---Scribitur pro monasterio de Chortato. 951
    CLXIII.---Episcopo et capitulo Massiliensibus.---Ut prebendam assignent Raimundo scriptori. 952
    CLXIu.---Nicolao Tusculano episcopo apostolice sedis legato.---De relaxando interdicto Anglie. 953
    CLXu.---Episcopo Wratislauiensi.---uicaria perpetua est beneficium. 954
    CLXuI.---Eidem.---Sectio prebendarum quomodo intelligatur  uetita. 954
    CLXuII.---Ebrodunensi, Arelatensi, Aquensi, et Narbonensi archiepiscopis, et eorum suffraganeis, et abbatibus, prioribus, decanis, archidiaconis, et aliis ecclesiarum prelatis in Ebrodunensi, Arelatensi Aquensi, et Narbonensi prouinciis constitutis.---Eis commendat legatum. 955
    CLXuIII.---Sancti Athanasii ceterisque abbatibus et monachis Montis-Sancti.---Recipiuntur sub protectione sedis apostolice. 956
    CLXIX.---Preposito et capitulo Sancte Marie in uineis, Ianuensibus.---Eis conseruat iura parochialia. 958
    CLXX.---Petro Sancte Marie in Aquiro diacono cardinali apostolice sedis legato.---De uicecomitatu Nemausensi. 958
    CLXXI.---Eidem.---De absolutione quorumdam nobilium. 958
    CLXXII.---Petro Sancte Marie in Aquiro diacono cardinali apostolice sedis legato.---De absolutione Tolosanorum. 959
    CLXXIII.---Nicolao Tusculano episcopo apostolice sedis legato, et P. subdiacono et familiari nostro.---De denario B. Petri in Anglia 960
    CLXXIu.---Tusculano episcopo apostolice sedis legato, et Norwicensi et Wintoniensi episcopis.---Scribitur pro Richardo de Marisco. 961
    CLXXu.---Tusculano episcopo apostolice sedis legato.---Super eodem. 961
    CLXXuI.---Richardo de Marisco archidiacono Northumbrie.---Recipitur sub protectione B. Petri. 962
    CLXXuII.---Patriarche et capitulo Antiochenis.---De prebenda quadam Antiochena. 962
    CLXXuIII.---Grimaldo et sociis suis crucesignatis.---Ut uotum suum exsequantur. 962
    CLXXIX.---Nobili uiro duci et consiliariis uenetorum.---Ut nauigia commodent crucesignatis. 963
    CLXXX.---Archiepiscopis et episcopis per Lombardiam et Tusciam constitutis.---Super eodem. 964
    CLXXXI.---Archiepiscopo Lundensi apostolice sedis legato.---Ut ueniat ad concilium generale. 965
    CLXXXII.---Rigensi episcopo.---Quod Ecclesia Rigensis nulli metropolitano est subiecta. 966

APPENDIX LIBRI DECIMI SEXTI.
    CLXXXIII.---Sancti Petri de Monasterio et de Chantila prioribus Bituricensis et Niuernensis diecesum, et thesaurario Niuernensi.---De subiectione monasterii Menatensis. 965
    CLXXXIu.---Archiepiscopo Rauennati, et episcopo Cremonensi.---Ut Bononiensem episcopum compellant ad cessionem. 966
    CLXXXu.---Roberto tituli Sancti Stephani in Celio-Monte presbytero cardinali, apostolice sedis legato.---Scribitur pro comitissa Campanie. 967
    Epistola Honorii III, in qua continetur compositio cuius mentio fit supra epist. 98, nunc primum edita ex ueteri codice ms. bibliothece Colbertine. 968
    De controuersia de comitatibus Campanie et Brie inter Blancham eorumdem comitatuum comitissam filiumque eius Theobaldum ex una parte, et Erardum de Brena uxoremque eius Philippam ex alia parte. 971
    I---Epistola Innocentii III de uetitis nuptiis Erardi et Philippe. 973
    II.---Eiusdem epistola ad archiepiscopum Cesariensem ut predicta inhibitio publicetur in regno Hierosolymitano. 974
    III.---Quod Gaufridus thesaurarius domus Templi accepit litteras domini pape super negotio domini Erardi de Brena et domine Philippe filie Henrici quondam comitis Trecensis, quas reddidit patriarche Hierosolymitano et archiepiscopo Tyrenensi. 975
    Iu.---Ludouicus primogenitus Philippi regis Francorum significat regi Ierusalem quod comes Theobaldus non debet trahi in causam de terra patris sui, donec impleuerit uiginti unum annos. 975
    u.---Littere Philippi regis Francorum de eadem re ad papam Innocentium. 976
    uI.---Innocentii III epistola qua excommunicari mandat fautores et coadiutores Erardi de Brena et Philippe eius uxoris. 976
    uII.---Scribitur prelatis Francie ut Erardum a sua presumptione compescant. 978
    uIII.---Mandatur ut comitissa et Erardus Romam ueniant aut mittant. 978
    IX.---Testimonium receptum ab abbatibus Arremarensis monasterii et Quinciaci et uallislucentis super linea consanguinitatis inter Erardum et Philippam. 979
     X.---Testimonium Roberti cardinalis de eadem re. 979
    XI.---Littere eiusdem de incestuoso matrimonio comitis Henrici. 980
    XII.---Abbas Phulliaci fecit huiusmodi inquestam super parentela inter Erardum et Philippam filiam comitis Henrici. 981
    XIII.---Inhibitio Honorii pape III facta contra Erardum de Brena et Philippam uxorem. 982
    XIu.---Prohibet papa ne regina Cypri audiatur in causa successionis donec probetur esse legitima. 984
    Xu.---Ad Philippum regem, ne audiat in causa successionis donec terminetur causa natalium regine Cypri. 985
    XuI.---Ludouico regi, ne ipsos audiat in causa successionis donec terminetur causa natalium. 985
    XuII.---Charta Erardi de Brena qualiter quitauit Theobaldo comiti Campanie et rectis heredibus eius quidquid clamabat ex parte Philippe uxoris sue in comitatibus Campanie et Brie. 986
    XuIII.---Littere eiusdem Erardi et Philippe eius uxoris, quibus promittunt sigillare ad uoluntatem patriarche Hierosolymitani pacem et concordiam factam inter ipsos comitissam et filium. 987
    XIX.---Confirmatio pacis inite inter partes supradictas 988
    XX.---Littere regine Cypri de renuntiatione comitatuum Campanie et Brie. 988
    XXI.---Littere Ludouici regis de renuntiatione regine Cypri. 991
    EXCERPTA DE REBUS GALLICIS. 992

REGISTRUM DOMINI INNOCENTII III SUPER NEGOTIO ROMANI IMPERII.
    I.---Archiepiscopo Moguntino, episcopo Sabinensi.---De electione imperatoris. 995
    II.---Uniuersis tam ecclesiasticis quam secularibus principibus Alemannie.---De eodem argumento. 997
    III.---Littere regis Ottonis ad D. papam. 999
    Iu.---Littere regis Anglie. 1000
    u.---Littere regis Anglie. 1001
    uI.---Littere Ioannis Rusce Mediolanensis potestatis. 1002
    uII.---Littere Balduini comitis Flandrie et Hanourie et marchionis Namurcie. 1003
    uIII.---Littere A. comitis de Dachsburg et Metensis. 1003
    IX.---Littere Coloniensis archiepiscopi. 1003
    X.---Littere principum ac baronum Alemannie clericorum et laicorum. 1004
    XI. Coloniensi archiepiscopo. 1006
    XII.---Littere Philippi. 1007
    XIII.---Littere Philippi regis Francorum. 1007
    XIu.---Littere principum Alemannie. 1008
    Xu.---Principibus Alemannie. 1010
    XuI.---Coloniensi archiepiscopo. 1011
    XuII.---Littere Philippi ducis Sueuie. 1012
    XuIII.---Responsio domini pape facta nuntiis Philippi in consistorio. 1012
    XIX.---Littere Ottonis regis. 1015
    XX.---Littere Ottonis regis. 1016
    XXI.---Uniuersis tam ecclesiasticis quam secularibus principibus Alemannie. 1019
    XXII.---Maguntino archiepiscopo, episcopo Sabinensi. 1021
    XXIII.---Nobili uiro duci Brabantie et uxori eius. 1022
    XXIu.---Principibus Alemannie. 1022
    XXu.---Episcopo Ostiensi apostolice sedis legato. 1023
    XXuI.---Treuirensi archiepiscopo. 1023
    XXuII.---Maguntino archiepiscopo, episcopo Sabinensi. 1023
    XXuIII.---Illustri regi Anglorum. 1024
    XXIX.---Deliberato domini pape Innocentii super facto imperii de tribus electis. 1025
    XXX.---Coloniensi archiepiscopo et suffraganeis eius, et nobilibus uiris principibus in Coloniensi prouincia constitutis. 1031
    XXXI.---Uniuersis tam ecclesiasticis quam secularibus principibus Alemannie. 1033
    XXXII.---Illustri regi Ottoni in Romanorum imperatore electo. 1034
    XXXIII.---Uniuersis tam ecclesiasticis quam secularibus principibus Alemannie. 1036
    XXXIu.---Electo et capitulo Hildesemensi. 1041
    XXXu.---Nobili uiro Alberto comiti de Thaisburg. 1041
    XXXuI.---Nobili uiro comiti de uianna. 1042
    XXXuII.---Nobili uiro Guarnero de Bolland. 1043
     XXXuIII.---Magdeburgensi archiepiscopo 1043
    XXXIX.---Coloniensi archiepiscopo. 1043
    XL.---Nobili uiro duci Brabantie. 1044
    XLI.---Henrico comiti Palatino Rheni. 1044
    XLII.---Patriarche Aquileiensi. 1045
    XLIII.---Duci Zaringie. 1045
    XLIu.---Duci Bohemie. 1046
    XLu.---Argentinensi episcopo. 1046
    XLuI.---Archiepiscopis, episcopis, prioribus, et aliis ecclesiarum prelatis. 1047
    XLuII.---Illustri regi Francorum. 1048
    XLuIII.---Ostiensi episcopo, apostolice sedis legato. 1049
    XLIX.---Illustri regi Anglorum. 1050
    L.---Regi Francorum. 1051
    LI.---Littere episcopi Prenestini domino pape. 1051
    LII.---Littere magistri Philippi notarii domino pape 1053
    LIII.---Littere regis Ottonis. 1054
    LIu.---Littere eiusdem ad dominum papam. 1055
    Lu.---Coloniensi archiepiscopo. 1055
    LuI.---Episcopo Prenestino apostolice sedis legato, magistro Philippo notario, et Aegidio acolytho nostro. 1058
    LuII.---Illustri regi Ottoni in Romanorum rege electo. 1059
    LuIII.---Treuirensi archiepiscopo et suffraganeis eius, et uniuerso clero in Treuirensi prouincia constitutis. 1061
    LIX.---Paderburnensi episcopo. 1062
    LX.---Ioanni illustri Anglorum regi. 1062
    LXI.---Littere quorumdam principum fauentium parti Philippi. 1063
    LXII.---Nobili uiro duci Zaringie. 1065
    LXIII.---Littere regis Francorum ad dominum papam. 1068
    LXIu.---Philippo illustri regi Francorum. 1068
    LXu.---Illustri regi Ottoni in Romanorum imperatorem electo. 1072
    LXuI.---Nobili uiro duci Brabantie et uxori eius. 1073
    LXuII.---Coloniensi archiepiscopo. 1073
    LXuIII.---Treuirensi archiepiscopo. 1074
    LXIX.---Ioanni regi Anglorum illustri. 1075
    LXX.---Salzburgensi archiepiscopo. 1075
    LXXI.---Episcopo Lingonensi. 1077
    LXXII.---Ad ***. 1078
    LXXIII.---Ad ***. 1078
    LXXIu.---Ad ***. 1081
    LXXu.---Treuirensi archiepiscopo. 1081
    LXXuI.---Episcopo Prenestino apostolice sedis legato. 1082
    LXXuII.---Iuramentum Ottonis regis illustris in Romanorum imperatorem electi. 1082
    LXXuIII.---Coloniensi archiepiscopo. 1083
    LXXIX.---Uniuersis principibus Alemannie. 1084
    LXXX.---Coloniensi archiepiscopo. 1085
    LXXXI.---Littere Ottonis regis in Romanorum imperatorem electi. 1087
    LXXXII.---Illustri Ottoni regi in Romanorum imperatorem electo. 1088
    LXXXIII.---Ad ***. 1089
    LXXXIu.---Prenestino episcopo apostolice sedis legato. 1089
    LXXXu.---Uniuersis tam ecclesiasticis quam secularibus principibus Alemannie. 1091
    LXXXuI.---Littere cardinalium ad uniuersos tam ecclesiasticos quam seculares principes Alemannie. 1092
    LXXXuII.---Archiepiscopis, episcopis, rectoribus, potestatibus, consulibus, marchionibus, comitibus et aliis nobilibus Lombardie. 1093
    LXXXuIII.---Ferrariensi, Papiensi et Placentino episcopis. 1094
    LXXXIX.---Potestati et consulibus Mediolanensibus. 1094
    XC.---Salzburgensi archiepiscopo. 1095
    XCI.---Illustri regi Ottoni in Romanorum imperatorem electo. 1096
    XCII.---Archiepiscopis, episcopis, et aliis ecclesiarum prelatis, rectoribus, potestatibus, consulibus, marchionibus, comitibus et aliis nobilibus constitutis in Lombardia. 1097
    XCIII.---Eisdem. 1100
    XCIu.---Ferrariensi, Papiensi, Placentino et Mantuano episcopis. 1101
    XCu.---Potestati et consiliariis Mediolanensibus. 1101
    XCuI.---Uniuersis tam ecclesiasticis quam secularibus  principibus Alemannie. 1102
    XCuII.---Illustri regi Danorum. 1103
    XCuIII.---Nobili uiro duci Saxonie. 1103
    XCIX.---Duci Brabantie. 1104
    C.---Coloniensi archiepiscopo. 1105
    CI.---Illustri regi Danorum. 1106
    CII.---Suppanis Bohemie. 1106
    CIII.---Archiepiscopo Salzburgensi. 1107
    CIu.---Prenestino episcopo apostolice sedis legato. 1107
    Cu.---Illustri regi Ottoni in Romanorum imperatorem electo. 1107
    CuI.---Littere Ottonis regis. 1108
    CuII.---Illustri regi Ottoni in Romanorum imperatorem electo. 1109
    CuIII.---Archiepiscopis, episcopis, abbatibus, ducibus, et aliis principibus carissimo in Christo filio nostro illustri regi Ottoni, in Romanorum imperatorem electo, fauentibus. 1110
    CIX.---Archiepiscopo Magdeburgensi, spiritum consilii sanioris. 1111
    CX.---Episcopo Patauiensi. 1114
    CXI.---Nobili uiro duci Brabantie. 1114
    CXII.---Maguntino archiepiscopo. 1116
    CXIII.---Maguntino archiepiscopo, et Cameracensi episcopo, et preposito Bunnensi. 1116
    CXIu.---Aquileiensi patriarche. 1118
    CXu.---Salzburgensi archiepiscopo 1118
    CXuI.---Archiepiscopo Maguntino, episcopo Cameracensi, et scholastico sancti Gereonis Coloniensis. 1119
    CXuII.---Prioribus et uniuerso clero et populo Coloniensibus. 1121
    CXuIII.---Archiepiscopo Maguntino, episcopo Cameracensi, et scholastico Sancti Gereonis in Colonia. 1122
    CXIX.---Uniuersis tam ecclesiasticis quam secularibus principibus et aliis per Teutoniam constitutis, carissimo in Christo filio nostro illustri regi Ottoni, in Romanorum imperatorem electo, fauentibus. 1123
    CXX.---Maguntino archiepiscopo, et episcopo Hildesemensi. 1124
    CXXI.---Nobili uiro Henrico Palatino Rheni. 1124
    CXXII.---Nobili uiro Landgrauio Thuringie. 1125
    CXXIII.---Maiori decano et sanctorum apostolorum et Sancti Gereonis prepositis Coloniensibus. 1125
    CXXIu.---Eisdem. 1125
    CXXu.---Paderburnensi episcopo. 1126
    CXXuI.---Archiepiscopo Treuirensi. 1126
    CXXuII.---Preposito, archidiacono, canonicis, et ministerialibus ecclesie Treuirensis. 1127
    CXXuIII.---Illustri regi Ottoni in Romanorum imperatorem electo. 1128
    CXXIX.---Illustri regi Anglorum. 1128
    CXXX.---Prioribus et capellanis Coloniensibus. 1128
    CXXXI.---Illustri regi Anglorum. 1129
    CXXXII.---Eidem. 1129
    CXXXIII.---Illustri regi Ottoni in Romanorum imperatorem electo. 1130
    CXXXIu.---Eboracensi archiepiscopo. 1131
    CXXXu.---Brunoni archiepiscopo, maiori decano et magistro H. scholastico Sancti Gereonis Coloniensis. 1131
    CXXXuI.---Scriptum Philippi ad dominum papam. 1132
    CXXXuII.---Aquileiensi patriarche. 1136
    CXXXuIII.---Illustri regi Ottoni. 1137
    CXXXIX.---Salzburgensi archiepiscopo. 1137
    CXL.---Littere Philippi ducis Sueuie. 1139
    CXLI.---Uniuersis tam ecclesiasticis quam secularibus principibus Alemannie. 1140
    CXLII.---Processus legatorum apostolice sedis. 1142
    CXLIII.---Philippo duci Sueuie. 1142
    CXLIu.---Hugolino Ostiensi episcopo, et Leoni tituli Sancte Crucis presbytero cardinali apostolice sedis legatis. 1142
    CXLu.---eisdem. 1143
    CXLuI.---Hugolino Ostiensi episcopo et Leoni tituli Sancte Crucis presbytero cardinali apostolice sedis legatis. 1143
    CXLuII.---Eisdem. 1143
    CXLuIII.---Eisdem. 1144
    CXLIX.---Eisdem. 1144
    CL.---Illustri regi Ottoni in Augustum electo. 1145
    CLI.---Eidem. 1145
    CLII.---Domino pape. 1145
    CLIII.---Illustri regi Ottoni in Romanorum imperatorem electo. 1147
    CLIu.---Archiepiscopo et episcopis suffraganeis Magdeburgensis ecclesie. 1148
     CLu.---Uniuersis principibus tam ecclesiasticis quam mundanis in Teutonia constitutis. 1148
    CLuI.---Illustri regi Bohemie. 1149
    CLuII.---Salzburgensi archiepiscopo. 1149
    CLuIII.---Nobili uiro duci Zaringie. 1149
    CLIX.---Ioanni illustri regi Anglie. 1150
    CLX.---Littere Ottonis regis in Romanorum imperatorem electi. 1150
    CLXI.---Illustri regi Ottoni in Romanorum imperatorem electo. 1151
    CLXII.---Eidem. 1152
    CLXIII.---Archiepiscopo Magdeburgensi. 1152
    CLXIu.---Herbipolensi electo. 1152
    CLXu.---Philippo illustri regi Francorum. 1153
    CLXuI.---Adulpho quondam Coloniensi archiepiscopo. 1155
    CLXuII.---Patriarche Aquileiensi. 1156
    CLXuIII.---Illustri regi Ottoni in imperatorem Romanorum electo. 1157
    CLXIX.---Eidem. 1157
    CLXX.---Spirensi episcopo. 1157
    CLXXI.---Nobili uiro duci Zaringie. 1158
    CLXXII.---Cameracensi episcopo. 1158
    CLXXIII.---Magdeburgensi archiepiscopo. 1159
    CLXXIu.---Magistro Henrico scholastico Sancti Gereonis. 1159
    CLXXu.---Nobili uiro duci Austrie. 1159
    CLXXuI.---Illustri regi Bohemie. 1160
    CLXXuII.---Illustri regi Ottoni in Romanorum imperatorem electo. 1160
    CLXXuIII.---Eidem. 1161
    CLXXIX.---Eidem. 1161
    CLXXX.---Archiepiscopis et episcopis et dilectis filiis abbatibus et aliis ecclesiarum prelatis in Teutonia constitutis. 1163
    CLXXXI.---Archiepiscopis et episcopis in Teutonia constitutis. 1165
    CLXXXII.---Hugolino Ostiensi episcopo, et Leoni tituli Sancte Crucis presbytero cardinali apostolice sedis legatis. 1165
    CLXXXIII.---Eisdem. 1166
    CLXXXIu.---Magdeburgensi archiepiscopo. 1166
    CLXXXu.---Potestatibus, consulibus, et populis ciuitatum Lombardie. 1166
    CLXXXuI.---Waltero patriarche Aquileiensi. 1167
    CLXXXuII.---Littere regis Ottonis illustris in Romanorum imperatorem electi ad dominum papam. 1167
    CLXXXuIII.---Illustri regi Ottoni in Romanorum imperatorem electo. 1168
    CLXXXIX.---Sacramentum fidei ab Ottone exhibitum. 1169
    CXC.---Littere Ottonis regis ad dominum papam. 1170
    CXCI.---Illustri regi Ottoni in Romanorum imperatorem electo. 1171
    CXCII---Littere Ottonis imperatoris. 1171
    CXCIII.---Summo pontifici. 1172
    CXCIu.---Ottoni illustri Romanorum imperatori semper Augusto. 1172

APPENDIX AD REGESTA.
    Prima collectio Decretalium Innocentii III ex tribus primis regestorum eius libris, composita a Rainerio diacono et monacho Pomposiano, nunc primum in lucem edita ex uetustissimo codice ms. S. Theodorici Remensis. 1173
    Prefatio. 1173
    TIT. I.---Si persone diuine proprium nomen possint habere.---Innocentius papa III Petro Compostellano archiepiscopo. 1175
    TIT. II.---Quod sacerdotium maius sit regno.---Idem nuntiis ducis Philippi. 1179
    Idem Alexio Constantinopolis imperatori. 1182
    Idem nobilibus uiris acerbo priori et aliis rectoribus Tuscie et ducatus. 1186
    TIT. III.---De primatu sedis apostolice.---Idem patriarche Constantinopolitano. 1186
    TIT. Iu.---De electione et qualitate eligendorum.---Archidiacono et capitulo Capuanis. 1191
    Idem archiepiscopo Cantuariensi. 1193
    Idem Bisuntino archiepiscopo et suffraganeis eius. 1196
    Idem capitulo Pennensi. 1197
    TIT. u.---Ne translatio electorum in episcopos, post confirmationem, preter assensum Romani pontificis fiat.---Idem decano et capitulo Andegauensi. 1197
    Idem Bituricensi archiepiscopo. 1198
    TIT. uI.---Quod metropolitanus ex iusta causa potest uices suas in consecratione episcopi suo suffraganeo delegare.---Idem  Turonensi archiepiscopo. 1201
    TIT. uII.---Ne simplices sacerdotes que solis episcopis competunt ex consuetudine sibi usurpent.---Idem uicario apud Constantinopolim. 1201
    TIT. uIII.---Quod tempus suspensionis a uI mensibus per Lateranense consilium in ecclesiasticis beneficiis positis suppetat.---Idem Pe. Sancte Marie in uia Lata diacono cardinali, apostolice sedis legato. 1202
    Idem episcopo Sancti Andree. 1203
    TIT. IX.---De procurationibus non augmentandis.---Idem abbati et conuentui Belleuille. 1203
    Idem abbati et conuentui. 1204
    TIT. X.---De procurationibus legatorum apostolice sedis.---Idem primicerio et clero Mediolanensi. 1204
    TIT. XI.---De decimis.---Idem Sydoniensi, Beritensi et Bibliensi episcopis. 1205
    Idem uercellensi episcopo. 1206
    Idem Pistoriensi episcopo. 1207
    Idem episcopo Abulensi. 1207
    Idem R. Archipresbytero, R. magistro scholarum, et P. de uico canonico Sancti Austregisili Bituricensis. 1207
    Idem abbati et conuentui Leumensi. 1208
    TIT. XII.---De nuntiis Hospitalariorum cruce falso signatis, et laicis qui officium predicationis sibi usurpant.---Idem archiepiscopo Lundensi. 1209
    TIT. XIII.---De hereticis et eis qui eos receptant.---Idem uniuersis Christi fidelibus tam in urbe Metensi quam eius diecesi constitutis. 1210
    Idem episcopo et capitulo Metensi. 1213
    Idem clero et populo uiterbiensi. 1214
    TIT. XIu.---De falsariis.---Idem Remensi archiepiscopo et eius suffraganeis. 1216
    Idem archidiacono et canonicis Mediolanensibus. 1217
    Idem Antibanensi archiepiscopo. 1219
    Decretum eiusdem in constitutione Lateranensis palatii promulgatum. 1221
    TIT. Xu.---De rescriptis et eorum interpretationibus.---Idem uniuersis archiepiscopis et episcopis et aliis ecclesiarum prelatis. 1221
    Idem Mediolanensi archiepiscopo. 1221
    Idem electo, decano, et magistro N. de Leuenties, canonico Cameracensi. 1222
    Idem Cluniensi episcopo. 1222
    TIT. XuI.---De abrenuntiatione.---Idem Suffredo Augustensi preposito. 1222
    Idem abbati et conuentui de Pigauia. 1223
    TIT. XuII.---De circumuentis.---Idem Lucensi episcopo et abbati de Molon. 1224
    Eidem archiepiscopo et preposito Sancti Andree. 1224
    TIT. XuIII.---De his que ui, metusque causa geruntur.---Idem decano et subdecano Lincolniensi. 1225
    Idem Massiliensi et Agathensi episcopis. 1225
    TIT. XIX---De licitis et illicitis iuramentis.---Idem Hugoni comiti et Marsueto Pisano canonico. 1225
    Idem archiepiscopo Armeriensi. [Ameliensi episcopo.] 1226
    Idem illustri regi Aragonum. 1226
    TIT. XX.---De eodem et notoriis et canonica purgatione.---Idem Neapolitano archiepiscopo. 1227
    Idem. C. quondam Hildeshemensi episcopo. 1227
    Idem archipresbytero Sancti Andree Pallianensis. 1228
    Idem Exoniensi episcopo. 1228
    Idem Senonensi archiepiscopo. 1228
    Idem Bisuntio archiepiscopo. 1230
    TIT. XXI.---De inquisitione culparum.---Idem Neapolitano archiepiscopo et C. Sancti Laurentii in Lucina presbytero cardinali apostolice sedis legato. 1231
    Idem Cantuariensi archiepiscopo. 1231
    TIT. XXII.---Que probationes in Simonia producte recipiantur.---Idem priori Sancti uictoris, magistris E. Bononiensi et uh. Mediocensi canonicis. 1232
    TIT. XXIII.---De testibus ad acceptiones probandas et infamiam alicuius purgandam productis.---Idem archiepiscopo. 1233
    TIT. XXIu.---De testibus ante litis contestationem productis et appellatione.---Idem abbati Sancti Proculi et magistro I. canonico Bononiensi. 1234
    Idem Constantiensi episcopo. 1235
    Idem Sancti Augustini et Sancti Gregorii prioribus Cantuariensibus. 1236
    Ex decretis eiusdem. 1236
    TIT. XXu.---De officio iudicis delegati. 1236
    Idem magistro Apollinari. 1237
    TIT. XXuI.---De crimine usurarum.---Idem omnibus prelatis in regno Francie constitutis. 1237
     Idem Mutinensi episcopo. 1237
    Idem Narbonensi archiepiscopo et suffraganeis eius. 1238
    TIT. XXuII.---De restitutione.---Idem Mediolanensi archiepiscopo. 1238
    Idem archipresbytero et canonicis Sutrinis. 1238
    Idem canonicis Bethlehemitanis. 1239
    Idem Burgensi et Paletensi episcopis 1240
    Idem Narniensi episcopo. 1240
    TIT. XXuIII.---Si quis deficiat in exceptione probanda. 1241
    TIT. XXIX.---Quod iudiciarius uigor gratis sit omnibus exhibendus.---Idem prelatis et clericis Lombardie. 1241
    TIT. XXX.---De sententia et re iudicata.---Idem decano et cancellario Laudunensi. 1242
    Idem abbati Sancti Zenonis. 1242
    TIT. XXXI.---De sententia excommunicationis.---Idem abbati et conuentui Sancti Germani Altisiodorensis. 1243
    Idem Assisinatensi episcopo. 1243
    Idem archiepiscopo, decano et precentori Lugdunensi. 1243
    Idem Cohimbriensi et aliis episcopis Portugalensibus. 1243
    Idem uidronensi [uidrosiensi] archiepiscopo. 1244
    Idem doctoribus decretorum Bononiensibus. 1245
    Idem Laur . . . episcopo. 1246
    Idem Spirensi, Argentinensi, et Wormatiensi episcopis. 1246
    Idem B. magistro scholarum et Walberto canonico Taruisino. 1247
    Idem abbati Sancti Andree. 1247
    TIT. XXXII.---De his qui excommunicati ad ecclesiasticos ordines promouentur.---Idem episcopo Sancti Andree. 1249
    Eiusdem. 1249
    TIT. XXXIII.---De his qui minores ordines et subdiaconatum uel duos sacros ordines simul recipiunt.---Idem episcopo . . . et abbati Sancte Leucadie. 1250
    Idem Ae. Mutinensi episcopo et magistro Ub. theologo subdiacono nostro Modiocensi canonico. 1251
    TIT. XXXIu.---De his qui fauorem prestant pugnantibus et homicidiis sponte uel non sponte commissis.---Idem Nidrosiensi archiepiscopo. 1251
    Idem archiepiscopo archidiacono Senonensi. 1252
    Idem Lincolniensi episcopo. 1252
     Idem Paduano episcopo. 1252
    Idem Metensi episcopo. 1253
    Idem Oscensi et Tyrasonensi episcopis. 1253
    Idem rectori, iudicibus, consulibus et populo Beneuentano 1254
    TIT. XXXu.---De his qui ad ecclesiam confugiunt.---Idem regi Corragie. 1255
    TIT. XXXuI.---Quod monasteria monachorum possint in canonicos regulares conuerti.---Idem Colossensi archiepiscopo. 1255
    TIT. XXXuII.---Si regulares ad seculares ecclesias possint in prelatos assumi.---Idem Ubaldo plebano Sancti Gauini. 1256
    TIT. XXXuIII.---Quod canonici regulares ad religionem Hospitalariorum transire non possint.---Idem Ci. Lubussensi episcopo 1257
    TIT. XXXIX.---De uoto et habitus susceptione.---Idem Aconensi episcopo. 1257
    Idem episcopo et capitulo Traguriensi. 1258
    Idem Pisano archiepiscopo. 1258
    Idem abbati de Flore. 1259
    Idem Ulixbonensi et Cohimbriensi episcopis. 1260
    Idem Cantuariensi archiepiscopo. 1261
    TIT. XL.---De matrimonio.---Idem Parisiensi episcopo. 1262
    Idem Ferentino episcopo. 1263
    Idem Marsicano episcopo. 1263
    Idem Mutinensi episcopo. 1264
    Idem Magdeburgensi episcopo. 1264
    Idem Arelatensi archiepiscopo. 1265
    Idem uiuariensi episcopo. 1265
    Idem Nitiniensi episcopo. 1265
    Idem Manuanensi episcopo et archidiacono Bangoranensi. 1266
    Idem Conrado et Petro quondam filiis Malebrac. 1266
    Idem Melficensi episcopo. 1267
    Idem Rosan. archiepiscopo. 1267
    Idem Ferrariensi episcopo. 1267
    Idem Liuoniensi episcopo et eis qui cum ipso sunt fratribus. 1268
    Idem Tiberiadensi episcopo. 1269
    TIT. XLI.---De legitimis filiis.---Idem Ouetensi et Burgensi episcopis. 1271
    Idem episcopo et archidiacono Lemoneonensi 1271
    Idem Ydrontino archiepiscopo. 1272
    ELENCHUS EPISTOLARUM DECRETALIUM INNOCENTII III que relate sunt in corpus iuris canonici. 1273




 FINIS TOMI DUOCENTESIMI DECIMI SEXTI.

